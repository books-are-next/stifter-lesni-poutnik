<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Na lesním svahu">
    <meta name="apple-mobile-web-app-capable" content="yes">
    <title>Na lesním svahu</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Adalbert Stifter: Lesní poutník">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Lesní poutník">
    <meta property="og:title" content="Lesní poutník">
    <meta property="og:type" content="book">
    <meta property="og:book:author" content="Adalbert Stifter">
    <meta property="twitter:title" content="Adalbert Stifter: Lesní poutník">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./lesni_poutnik_005.html">
    <link rel="next" href="./lesni_poutnik_007.html">
    <meta name="nb-order" content="2">
    <link rel="self" href="lesni_poutnik_006.html">
    <meta name="nb-identifier" content="stifter-lesni-poutnik-6d5e5c0">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="14821" data-nb-chars="85732">
    <nav role="doc-toc">
      <ul class="plain section">
        <li><a href="lesni_poutnik_005.html">U lesních vod</a></li>
        <li><a href="lesni_poutnik_006.html">Na lesním svahu</a></li>
        <li><a href="lesni_poutnik_007.html">Na kraji lesa</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./lesni_poutnik_005.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="3" data-nb-chars="15"><span class="idea" data-nb-ref-number="1" id="idea1" data-nb-words="3" data-nb-chars="15">Na lesním svahu</span></h1>
        <section>
          <p class="chunk" data-nb-ref-number="2" data-nb-words="735" data-nb-chars="4295"><span class="idea" data-nb-ref-number="2" id="idea2" data-nb-words="735" data-nb-chars="4295">O&nbsp;celý jeden lidský věk dříve, než se&nbsp;událo to, co&nbsp;jsme tu&nbsp;prve vylíčili, narodil se&nbsp;hodně daleko od&nbsp;dějiště těchto událostí jedněm rodičům chlapeček, tak jako se&nbsp;o&nbsp;pětašedesát let nato narodil chlapec hajným. Obojím rodičům bylo společné, že&nbsp;byli požehnáním v&nbsp;podobě potomka obšťastněni po&nbsp;dlouhém neplodném manželství, u&nbsp;obou bylo narozené děcko posléze jediným a&nbsp;u&nbsp;obou bylo odloučeno od&nbsp;veškerého dalšího světa a&nbsp;odkázáno bezmála pouze na&nbsp;obcování s&nbsp;rodiči. Kolem rodiště staršího chlapce nebylo sice tolik lesů a&nbsp;kopců jako u&nbsp;rodiště chlapce hajných, a&nbsp;také nebyli jeho rodiče tak prostoduší, že&nbsp;by&nbsp;neznali téměř nic než kmeny stromů, co&nbsp;stály v&nbsp;okolí, a&nbsp;vodu protékající kolem: nicméně ani u&nbsp;nich to&nbsp;nebylo o&nbsp;tolik jiné. Otec byl kazatelem v&nbsp;jedné vsi v&nbsp;severním Německu, velmi dlouho čekal na&nbsp;to&nbsp;místo; to&nbsp;zastával teď už&nbsp;deset let, a&nbsp;nic jej z&nbsp;něho nepudilo pryč. Kolem vsi, jak jsme už&nbsp;řekli, nebyly lesy a&nbsp;kopce, nýbrž široko daleko rovina, a&nbsp;na ní&nbsp;zrovna moc les nebyl, ale pokud se&nbsp;člověk zadíval do&nbsp;dálky, několik stromů u&nbsp;plotů a&nbsp;na mezích přece jen stálo titěrných až&nbsp;někde u&nbsp;obzoru: pole s&nbsp;pšenicí, s&nbsp;ječmenem nebo s&nbsp;pohankou, nepříliš široká, byl pak už&nbsp;jen úzký pás a&nbsp;čára; nesmírná kupole nebes byla plná bílých a&nbsp;šedých i&nbsp;modře se&nbsp;třpytících oblaků; kostelní věž, radnice nebo nějaké to&nbsp;obydlí, kde zase sídlili už&nbsp;nějací lidé, bylo, pokud se&nbsp;na&nbsp;ně&nbsp;sneslo zrovna příznivé osvětlení, tak nepatrný bílý světlý bod anebo čárečka na&nbsp;modrém pásu kdesi v&nbsp;dáli, že&nbsp;v&nbsp;oné farní vsi prostě byl člověk tak odříznut od&nbsp;ostatního světa lidí, jako kdyby žil někde v&nbsp;rozlehlém lese. Otec se&nbsp;ze&nbsp;vsi nikdy nevzdálil, vyjma toho, že&nbsp;odpoledne co&nbsp;odpoledne chodíval se&nbsp;svou španělkou na&nbsp;procházku do&nbsp;polí, a&nbsp;jednou jedinkrát za&nbsp;dobu, co&nbsp;vy­konával svůj úřad, odjel v&nbsp;malém kočáře, protože měl cosi co&nbsp;dělat na&nbsp;konzistoři. Z&nbsp;širého světa do&nbsp;vsi také nikdo nezavítal, krom toho, že&nbsp;jednou za&nbsp;dva, za&nbsp;tři roky přijel nějaký ten kolega se&nbsp;svou polovičkou anebo s&nbsp;počestně oděnou dcerou a&nbsp;u&nbsp;kazatelových popil kávy. Otec takové návštěvy nikdy neopětoval, dílem proto, že&nbsp;mu&nbsp;nebylo snadné chodit někam daleko, dílem proto, že&nbsp;si&nbsp;uložil mnohá studia a&nbsp;nedostal se&nbsp;k&nbsp;tomu, aby si&nbsp;užíval světa. Sedláci jezdili do&nbsp;města, když po&nbsp;sklizni chtěli prodat obilí, jinak snad ještě ten nebo onen, když byl ve&nbsp;městě trh a&nbsp;potřebovali v&nbsp;nejbližší době něco do&nbsp;hospodářství. Fara a&nbsp;kostel, u&nbsp;jehož venkovní zdi a&nbsp;u&nbsp;zadní mříže rostla spousta šeříkových keřů, byly kousek cesty od&nbsp;vsi, která se&nbsp;schovávala za&nbsp;vrbami a&nbsp;za několika starými ovocnými stromy tak, až&nbsp;téměř nebyla vidět. Vnitřek fary a&nbsp;dvůr se&nbsp;udržovaly ve&nbsp;výsostné čistotě. Dvůr, který budova obklopovala jen ze&nbsp;tří stran, byl vysypán pískem a&nbsp;budova měla na&nbsp;straně do&nbsp;něho kolem dokola chodbu se&nbsp;čtyřhrannými zděnými sloupy a&nbsp;nízkou zídkou jako s&nbsp;jakýmsi parapetním zábradlím; chodba se&nbsp;faráři velice zamlouvala, protože se&nbsp;v&nbsp;ní mohl procházet a&nbsp;měla v&nbsp;sobě něco ze&nbsp;zámku. Někdy tu&nbsp;stály i&nbsp;rostliny na&nbsp;dlouhých stoncích nebo i&nbsp;jiné podivuhodnosti. Největší krásou celého kraje ovšem byla farní zahrada, v&nbsp;té se&nbsp;celé roky střídalo totéž: primule, tulipány, levkoje, indické růže, pak velké růže, karafiáty, jiřiny a&nbsp;astry. Matka chlapcova, farářova manželka, byla bystrá, tichá, modrooká žena, která chodila mezi astrami a&nbsp;jiřinami a&nbsp;snažila se&nbsp;svého chlapce vychovávat v&nbsp;mravopočestnosti. Vydávala se&nbsp;ven ještě méně než její muž, jen zřídkakdy si&nbsp;s&nbsp;ním vyšla na&nbsp;procházku a&nbsp;málokdy se&nbsp;uvolnila, aby sešla do&nbsp;vsi; pořád byla za&nbsp;plotem domu, vládla tu&nbsp;a&nbsp;konala a&nbsp;udržovala čistotu a&nbsp;pořádek. Chodila po&nbsp;domě velice zlehka a&nbsp;zvolna a&nbsp;jako sluneční paprsek pronikala do&nbsp;všech puklin a&nbsp;rozsedlin, aby se&nbsp;odstranil prach a&nbsp;všechno bylo důkladně čisté a&nbsp;hladké. Z&nbsp;bytu odcházela do&nbsp;kostela, tam byla člověk ze&nbsp;svého muže nejnadšenější, a&nbsp;doma svým dvěma děvečkám dávala příklad shovívavosti a&nbsp;dobrodušné umírněnosti. Do&nbsp;světa se&nbsp;nevydávala, ne&nbsp;snad proto, že&nbsp;by&nbsp;jej nenáviděla, nýbrž proto, že&nbsp;se&nbsp;tam prostě nevydávala. Kdykoliv se&nbsp;mluvilo o&nbsp;čemkoliv tam venku a&nbsp;hovor se&nbsp;obracel na&nbsp;ni, řekla pouze: „To nevím.“ Této odpovědi se&nbsp;dostávalo ponejvíce jejímu manželovi&nbsp;– zvenku sem totiž téměř nikdo nikdy nezavítal –, když četl nějaké zeměpisné líčení, které také už&nbsp;nebylo pravda, a&nbsp;pak jí&nbsp;vykládal o&nbsp;obyčejích a&nbsp;zvycích národů, jaké jsou všude po&nbsp;zeměkouli.</span></p>
          <p class="chunk" data-nb-ref-number="3" data-nb-words="147" data-nb-chars="804"><span class="idea" data-nb-ref-number="3" id="idea3" data-nb-words="147" data-nb-chars="804">Protože k&nbsp;povolání kazatelově patří i&nbsp;to, být obci zářným vzorem bezúhonného počínání, jeho chlapec, jak vyrůstal, nesměl ven do&nbsp;vsi za&nbsp;ostatními kloučky, hrát si&nbsp;s&nbsp;nimi; on&nbsp;ani jinak neměl ve&nbsp;vsi co&nbsp;dělat, třeba něco donést, protože to&nbsp;vždycky obstarávaly děvečky&nbsp;– a&nbsp;tak byl neustále u&nbsp;rodičů, musel s&nbsp;nimi tam a&nbsp;zase onam a&nbsp;vést si, jak zaveleli, musel se&nbsp;učit a&nbsp;připravovat se&nbsp;na&nbsp;budoucí povolání. Neviděl nikdy nic než tu&nbsp;rovinu a&nbsp;veliké nebe nad ní&nbsp;a&nbsp;v&nbsp;zimě teplou jizbičku a&nbsp;kamna. Otec ho&nbsp;sám vyučoval ve&nbsp;všech oborech, které v&nbsp;budoucnu pro něj mohou být nezbytné, a&nbsp;ježto sám si&nbsp;v&nbsp;činnostech, kterým se&nbsp;věnoval, dopřával jen málo volného času, i&nbsp;chlapci rozdělil vždy celý den tak, že&nbsp;ten se&nbsp;hodinu za&nbsp;hodinou měl zabývat něčím, co&nbsp;mu&nbsp;jednou možná bude užitečné&nbsp;– a&nbsp;chlapec všechno přesně plnil.</span></p>
          <p class="chunk" data-nb-ref-number="4" data-nb-words="165" data-nb-chars="955"><span class="idea" data-nb-ref-number="4" id="idea4" data-nb-words="165" data-nb-chars="955">Tak jak to&nbsp;u&nbsp;otců zhusta bývá, že&nbsp;svým dětem dopřejí jakékoliv postavení, jen ne&nbsp;to, které sami zastávají, tak ani farář nechtěl, aby jeho Georg studoval teologii a&nbsp;dal se&nbsp;na&nbsp;klopotné putování za&nbsp;nějakou tou farou, na&nbsp;něž se&nbsp;kdysi pustil sám. Chlapec by&nbsp;arci byl nejraději kazatelem a&nbsp;nic by&nbsp;byl nedělal tak rád, jako oblékal si&nbsp;příhodné roucho, pronášel projevy, biřmoval, šířil křesťanské učení a&nbsp;podobné věci, ale otec k&nbsp;tomu nesvolil, jeho tužby mířily k&nbsp;tomu, aby syn byl jednou syndikem nebo vyšším správním úředníkem anebo podobným pánem ve&nbsp;vznešené kanceláři, co&nbsp;sídlí ve&nbsp;velkém domě a&nbsp;dokáže dobře opatřit své děti. Už&nbsp;když syna vyučoval, zaměřil všechno k&nbsp;tomu cíli, přednášel mu&nbsp;všechno to, o&nbsp;čem si&nbsp;jen trochu mohl myslet, že&nbsp;mu&nbsp;to&nbsp;v&nbsp;tomhle povolání bude případně na&nbsp;prospěch. Zejména ho&nbsp;učil, aby zvládal dobře latinu, a&nbsp;trval na&nbsp;krásném, lehkém, čitelném rukopise; chlapec se&nbsp;učil a&nbsp;vykonával všechno, co&nbsp;mu&nbsp;otec nařídil naučit se&nbsp;a&nbsp;vykonat.</span></p>
          <p class="chunk" data-nb-ref-number="5" data-nb-words="197" data-nb-chars="1060"><span class="idea" data-nb-ref-number="5" id="idea5" data-nb-words="197" data-nb-chars="1060">A&nbsp;tak konečně nadešel čas, kdy kazatel řekl, že&nbsp;syn teď už&nbsp;umí a&nbsp;ví všechno, co&nbsp;umět a&nbsp;znát nezbytně musí, a&nbsp;že se&nbsp;nyní musí vydat do&nbsp;nějakého toho učiliště, aby se&nbsp;oddával oborům výdělečným a&nbsp;zdokonaloval se&nbsp;v&nbsp;nich. Matka by&nbsp;byla nejraději měla dítě dál u&nbsp;sebe a&nbsp;nedokázala si&nbsp;představit větší blaženství, než kdyby tak plynul den po&nbsp;dni, a&nbsp;její nevinné děcko by&nbsp;si&nbsp;jí&nbsp;pořád hrálo u&nbsp;nohou. Ale jelikož byla žena rozumná a&nbsp;uznávala, že&nbsp;tak, jak velí jeho stav, musí z&nbsp;domu, aby se&nbsp;učil a&nbsp;byl z&nbsp;něho někdo jako jeho otec, a&nbsp;jako celý její život byl jednou jedinou obětí, aby se&nbsp;kořila ctnosti a&nbsp;lidem byla příkladem, tak se&nbsp;obětovala i&nbsp;tady a&nbsp;pustila syna pryč a&nbsp;nevznesla slova námitky. Opatřila jej vším, co&nbsp;bylo možné, prádlem, šaty, potřebnými nástroji a&nbsp;dobrými naučeními, co&nbsp;jen mohl v&nbsp;cizině a&nbsp;odloučen od&nbsp;rodičů potřebovat, dali mu&nbsp;ještě, co&nbsp;v&nbsp;domě za&nbsp;léta naspořili, rozloučil se&nbsp;a&nbsp;šel. Šel a&nbsp;odnášel si&nbsp;s&nbsp;sebou přemítavost, kterou měl po&nbsp;matce, a&nbsp;jednoduchost, kterou měl po&nbsp;otci. Rodiče dál seděli ve&nbsp;velké jizbě a&nbsp;vysílali za&nbsp;ním tisícero požehnání.</span></p>
          <p class="chunk" data-nb-ref-number="6" data-nb-words="423" data-nb-chars="2305"><span class="idea" data-nb-ref-number="6" id="idea6" data-nb-words="423" data-nb-chars="2305">Když Georg, kterého matka pořád ještě měla za&nbsp;kloučka, on&nbsp;však už&nbsp;teď byl jinoch se&nbsp;vším všudy, dorazil do&nbsp;univerzitního města, které mu&nbsp;určili za&nbsp;cíl jeho další životní dráhy, nejdříve ze&nbsp;všeho musel odevzdat dopisy, které mu&nbsp;dali s&nbsp;sebou otec a&nbsp;superintendent, dávný otcův přítel ze&nbsp;školních let&nbsp;– přítel ze&nbsp;školních let, kterého otec teď už&nbsp;pětadvacet let neviděl. Pak se&nbsp;nastěhoval do&nbsp;bytu, který mu&nbsp;předtím obstaral jeden otcův přítel, a&nbsp;poté se&nbsp;pustil do&nbsp;zařizování studia, které měl před sebou. Dohodli se, že&nbsp;první čas, kdy bude mít ještě málo známostí a&nbsp;doporučení, bude žít z&nbsp;peněz, které mu&nbsp;rodiče dali s&nbsp;sebou, a&nbsp;že poté, až&nbsp;se&nbsp;zabydlí a&nbsp;vejde trochu ve&nbsp;známost, měl by&nbsp;si&nbsp;vydělávat na&nbsp;nutnou obživu kondicemi, a&nbsp;k&nbsp;tomu že&nbsp;farář přidá, co&nbsp;tak se&nbsp;na&nbsp;faře každý rok nastřádá. Toho se&nbsp;Georg držel, skrblil s&nbsp;penězi, které měl s&nbsp;sebou, aby ten poklad příliš brzy nepromrhal a&nbsp;nemusel si&nbsp;dělat v&nbsp;duchu výčitky, že&nbsp;nějak hýří. Záhy poznal, že&nbsp;se&nbsp;zásobami vědomostí, které od&nbsp;otce nabyl, to&nbsp;zas úplně nejlepší nebude; viděl, že&nbsp;se&nbsp;u&nbsp;otce nenaučil leccos, co&nbsp;tady potřebuje, a&nbsp;že se&nbsp;naučil leccos, co&nbsp;mu&nbsp;tady k&nbsp;ničemu není. Musel si&nbsp;tedy, když poznal, jak se&nbsp;věci mají, vypracovat plán úplně jiný, než jaký mu&nbsp;narýsovali doma, a&nbsp;leccos dohánět, co&nbsp;by&nbsp;mu&nbsp;jako nezbytné v&nbsp;životě nepřipadlo. Ale to&nbsp;mu&nbsp;ani nevadilo. Vrátil se&nbsp;až&nbsp;k&nbsp;bodu, o&nbsp;němž se&nbsp;domníval, že&nbsp;odtud může s&nbsp;jistotou vyjít, a&nbsp;začal si&nbsp;to, co&nbsp;se&nbsp;potřeboval doučit, rozvrhovat a&nbsp;třídit, a&nbsp;podle toho plánu pak postupoval. Pustil se&nbsp;do&nbsp;toho všeho nanejvýš horlivě a&nbsp;činil se&nbsp;náruživě a&nbsp;pilně. Tak jak doma vstával od&nbsp;učení, pouze když se&nbsp;vydal s&nbsp;otcem na&nbsp;procházku, to&nbsp;ho&nbsp;tatínek vždycky vzal za&nbsp;ruku a&nbsp;vedl podél osázených polí, i&nbsp;tady seděl celý den nad knihami a&nbsp;jen kvečeru si&nbsp;vyšel ven a&nbsp;dal se&nbsp;kousek do&nbsp;polí, co&nbsp;byla všude kolem města, protože mu&nbsp;vštípili, aby si&nbsp;hleděl zdraví a&nbsp;věnoval se&nbsp;tělesnému pohybu. Jeho hezká tvář, červená a&nbsp;bílá, a&nbsp;na ní&nbsp;něžné nadšené oči už&nbsp;tehdy leckoho upoutaly, ale Georg nevěděl, že&nbsp;takové má, a&nbsp;jen tak žil. Postupně byl mezi lidmi známější a&nbsp;známější, objednávali si&nbsp;ho&nbsp;na&nbsp;kondice, on&nbsp;objednávky přijímal a&nbsp;plnil je&nbsp;přesně a&nbsp;pečlivě. Od&nbsp;té&nbsp;doby měl čas nabitý, neměl oddechu mezi vlastní prací, z&nbsp;níž měl poté těžit ve&nbsp;své životní dráze, a&nbsp;vyučováním, jímž měl jiným vštěpovat to, co&nbsp;ještě nevěděli.</span></p>
          <p class="chunk" data-nb-ref-number="7" data-nb-words="309" data-nb-chars="1739"><span class="idea" data-nb-ref-number="7" id="idea7" data-nb-words="309" data-nb-chars="1739">Dohodli se&nbsp;kdysi doma, aby se&nbsp;ušetřily ty&nbsp;velké peníze za&nbsp;cestování, že&nbsp;tři roky domů nepřijede. Ještě než byl třetí rok u&nbsp;konce, mohl si&nbsp;dovolit z&nbsp;vlastních prostředků zaplatit takovou cestu, a&nbsp;hodlal rodiče překvapit.&nbsp;– A&nbsp;jednoho dne pozdě na&nbsp;podzim, kdy už&nbsp;většina polí v&nbsp;rovině byla hnědá, protože je&nbsp;zorali, a&nbsp;některá dokonce už&nbsp;pokrývala modravá tmavá, orosená zeleň ozimů, štíhlý muž v&nbsp;černém sametové kabátě, na&nbsp;hlavě s&nbsp;černým sametovým baretem, s&nbsp;dlouhými vlasy až&nbsp;na&nbsp;ramena a&nbsp;v&nbsp;ruce s&nbsp;pořádnou sukovicí připutoval k&nbsp;zadní mříži zahrady, která tak jako přední se&nbsp;nikdy nezamykala, a&nbsp;vedle úplně posledních zbytků aster už&nbsp;docela zvadlých nočními mrazíky prošel ke&nbsp;kazatelově domu. Farář v&nbsp;obvyklém černém hávu byl zrovna v&nbsp;chodbě se&nbsp;čtverhrannými sloupy a&nbsp;cídil kmínky růží, co&nbsp;tu&nbsp;rostly v&nbsp;květináčích, aby byly čisté, než přijdou do&nbsp;mrňavého skleníku, na&nbsp;který si&nbsp;za&nbsp;ty&nbsp;tři roky našetřil&nbsp;– a&nbsp;matka vyhlížela oknem ve&nbsp;spíži, jak mladý muž prochází zahradou&nbsp;– ti&nbsp;dva v&nbsp;něm hned poznali syna Georga a&nbsp;v&nbsp;celém domě propukla radost a&nbsp;veselí. I&nbsp;když jako kdyby se&nbsp;za&nbsp;tu&nbsp;dobu vůbec nic nezměnilo, přece jen leccos bylo jiné: stovky nesmírně drobných vráseček a&nbsp;čáreček v&nbsp;obličeji, co&nbsp;matka měla, už&nbsp;když syn odjížděl, byly teď větší a&nbsp;hlubší, a&nbsp;mezi nimi se&nbsp;ukazovaly teď nové, jemné a&nbsp;mířící do&nbsp;všech stran, i&nbsp;obličej, jindy pořád jemně ruměnný, byl teď málem úplně bílý a&nbsp;téměř ještě křehčí než dřív&nbsp;– jen oči byly stále tak modré a&nbsp;hezké jako kdysi; farář měl teď špičatější lokty, krok už&nbsp;neměl tak jistý a&nbsp;celý jako kdyby se&nbsp;trochu zmenšil; z&nbsp;chlapce, pozdního plodu dvou stárnoucích manželů, kteří si&nbsp;jej tak toužebně přáli, byl už&nbsp;jinoch, obličej mu&nbsp;ztmavl a&nbsp;rozvil se, a&nbsp;kolem brady a&nbsp;rtů bylo vidět hojné náznaky prvního vousu.</span></p>
          <p class="chunk" data-nb-ref-number="8" data-nb-words="24" data-nb-chars="129"><span class="idea" data-nb-ref-number="8" id="idea8" data-nb-words="24" data-nb-chars="129">„Bůh tě&nbsp;pozdrav, synu Georgu,“ řekla matka, „Bůh tě&nbsp;pozdrav. Dal sis ty&nbsp;hezké věci, co&nbsp;máš na&nbsp;sobě, ušít teprve v&nbsp;poslední době?“</span></p>
          <p class="chunk" data-nb-ref-number="9" data-nb-words="35" data-nb-chars="192"><span class="idea" data-nb-ref-number="9" id="idea9" data-nb-words="35" data-nb-chars="192">„Ano, máti,“ odpověděl syn, „nejen tohle jsem si&nbsp;dal ušít, mám ještě leccos dalšího, to&nbsp;jsem ale nechal doma v&nbsp;truhle, protože jsem to&nbsp;na&nbsp;cestu nepotřeboval a&nbsp;protože se&nbsp;to&nbsp;hodí jen do&nbsp;města.“</span></p>
          <p class="chunk" data-nb-ref-number="10" data-nb-words="62" data-nb-chars="357"><span class="idea" data-nb-ref-number="10" id="idea10" data-nb-words="62" data-nb-chars="357">Otec byl zvědav, jak se&nbsp;daří rektorovi, co&nbsp;dělá ten a&nbsp;onen pedel, jak prospívá ta&nbsp;a&nbsp;ona krčma, jak si&nbsp;počínají studentské spolky a&nbsp;jak se&nbsp;dodržuje ten a&nbsp;onen zvyk: ale rektor byl milovník všeho řeckého a&nbsp;každou otázku vztahoval k&nbsp;helénství, pedelové umřeli, hospody přišly do&nbsp;nových rukou a&nbsp;mravy a&nbsp;zvyky i&nbsp;počínání studentských korporací se&nbsp;docela změnily.</span></p>
          <p class="chunk" data-nb-ref-number="11" data-nb-words="173" data-nb-chars="1007"><span class="idea" data-nb-ref-number="11" id="idea11" data-nb-words="173" data-nb-chars="1007">Syn zůstal doma tak dlouho, dokud mu&nbsp;to&nbsp;jeho záležitosti dovolovaly, a&nbsp;rodičovská láska prahla po&nbsp;tom, aby ještě zůstal, aby to&nbsp;však nebylo na&nbsp;úkor jeho budoucnosti. Posléze čas uplynul a&nbsp;Georg musel pryč. Teprve teď se&nbsp;chystal opravdu na&nbsp;univerzitu, zabrat se&nbsp;do&nbsp;toho, čím se&nbsp;vydělává na&nbsp;chléb, jak tomu otec říkal. Podruhé se&nbsp;rozloučil, rodiče se&nbsp;s&nbsp;ním rozžehnali se&nbsp;slzami a&nbsp;s&nbsp;mnohým požehnáním, ale už&nbsp;ne&nbsp;s&nbsp;tolika dobrými naučeními jako poprvé, protože už&nbsp;byl velký a&nbsp;rozumný a&nbsp;stárnoucí rodiče si&nbsp;nedodali odvahy. Znovu se&nbsp;vydal pěšky rovinou tak, jak přišel, a&nbsp;farní obydlí opět osamělo tak jako předtím. Samota byla den co&nbsp;den táž, tak jako slunce bylo den co&nbsp;den totéž a&nbsp;osamělé, jak svítilo na&nbsp;střechu obydlí, a&nbsp;večer co&nbsp;večer ozařovalo vždy totéž místo na&nbsp;hlavici kostelní věže. Plynul rok za&nbsp;rokem: farář kázal, manželka udržovala majetek, sedláci vozili obilí do&nbsp;města a&nbsp;pole na&nbsp;rovině, se&nbsp;změnami jen nepatrnými, jaké mělo za&nbsp;následek střídání obilních druhů, vypadala tak jako staletí předtím.</span></p>
          <p class="chunk" data-nb-ref-number="12" data-nb-words="1055" data-nb-chars="6021"><span class="idea" data-nb-ref-number="12" id="idea12" data-nb-words="1055" data-nb-chars="6021">Kazatelův syn byl ve&nbsp;městě a&nbsp;s&nbsp;velikou horlivostí se&nbsp;pustil do&nbsp;studia všeho, co&nbsp;bylo patřičné pro postavení, jaké se&nbsp;otci nad jiné zamlouvalo, a&nbsp;ve studiu vytrval. Vynakládal stejnou píli, jakou až&nbsp;doposud vždycky, nenechával ladem žádný obor, o&nbsp;němž se&nbsp;domníval, že&nbsp;by&nbsp;mu&nbsp;jednou v&nbsp;budoucím postavení mohl být užitečný, ale do&nbsp;toho si&nbsp;nacházel i&nbsp;tolik času, aby se&nbsp;trochu oddával svému sklonu, který ho&nbsp;pudil k&nbsp;matematice a&nbsp;k&nbsp;přírodním vědám, a&nbsp;pěstoval tyhle předměty jako vedlejší činnost, ovšem konečně se&nbsp;i&nbsp;blížil cíli jednou získat významné úřednické místo. Nicméně rodiče už&nbsp;se&nbsp;toho nedožili. Tak jako je&nbsp;kazatel obvykle už&nbsp;starý, když nastoupí do&nbsp;úřadu, tak jako je&nbsp;jeho manželka obvykle už&nbsp;postarší, když se&nbsp;za&nbsp;něj vdá, protože ji&nbsp;pozná ponejvíce už&nbsp;za&nbsp;studií, a&nbsp;vytrvají spolu v&nbsp;lásce, věrnosti a&nbsp;oddanosti, dokud se&nbsp;někde nenajde nějaká ta&nbsp;malá fara, kam se&nbsp;mohou nastěhovat a&nbsp;kde začasté nástup do&nbsp;úřadu a&nbsp;oddavky spadají v&nbsp;jedno&nbsp;– nakonec i&nbsp;tady ještě muselo uplynout po&nbsp;svatbě celých deset let, než kazatelova choť muži povila syna Georga: a&nbsp;tak oba rodiče zemřeli, než syn dosáhl až&nbsp;tam, kam jej viděli odcházet. Poslední otcův dopis byl ještě docela veselý, a&nbsp;ježto syn viděl pouze tahy písma, a&nbsp;ty byly pořád stejné, ne&nbsp;však rysy tváře, a&nbsp;ty se&nbsp;za&nbsp;těch málo let, co&nbsp;byl zase pryč z&nbsp;domova, rychle změnily, připadalo mu, že&nbsp;ta&nbsp;zvěst o&nbsp;smrti rodičů přišla příliš brzy, jako něco, co&nbsp;v&nbsp;duchu asi pokládal za&nbsp;možné, co&nbsp;však odsouval do&nbsp;let kdesi daleko v&nbsp;budoucnosti. Když dostal tu&nbsp;zprávu, že&nbsp;rodiče jeden po&nbsp;druhém zemřeli, na&nbsp;svůj věk ještě příliš brzy, i&nbsp;když byli už&nbsp;staří&nbsp;– nepodnikal ze&nbsp;začátku nic, přerušil veškeré studium a&nbsp;nějakou dobu žil jako nějaký zahaleč. Pak veškeré dosavadní usilování hodil za&nbsp;hlavu a&nbsp;začal se&nbsp;oddávat matematice, přírodovědě, mechanickým vědám a&nbsp;stavitelství&nbsp;– a&nbsp;tak jako dříve, protože byl výchovou tomu uvyklý, vynakládal veškerou vytrvalost a&nbsp;trpělivost na&nbsp;něco, co&nbsp;pokládal za&nbsp;správné, a&nbsp;obětoval všechno, aby dovršil, co&nbsp;započal, i&nbsp;teď si&nbsp;tak počínal a&nbsp;vynaložil všechny síly, aby se&nbsp;novému cíli co&nbsp;nejvíce přiblížil, o&nbsp;to víc, že&nbsp;ho&nbsp;k&nbsp;tomu pudila jeho záliba a&nbsp;to, co&nbsp;dělal předtím, konal pouze z&nbsp;lásky k&nbsp;rodičům. Ještě jednou se&nbsp;vypravil do&nbsp;Železné Kopaniny, tak se&nbsp;jmenovala vesnice, kde byli pochováni oba rodiče. Na&nbsp;jejich hrobech byly prosté kříže, na&nbsp;faře bydleli cizí lidé, v&nbsp;zahradě se&nbsp;leccos změnilo&nbsp;– a&nbsp;rovina, na&nbsp;níž byla pole, a&nbsp;šedivé doškové střechy ve&nbsp;vsi, co&nbsp;vyčnívaly z&nbsp;pastvisk a&nbsp;z&nbsp;ovocného stromoví, a&nbsp;slunce, které na&nbsp;to&nbsp;na&nbsp;všechno shůry svítilo, to&nbsp;bylo všechno zrovna tak, jako když ještě jako chlapec kolem všech těchhle věcí chodil. Znovu se&nbsp;bral pěšky rovinou, zašel do&nbsp;města, kde se&nbsp;až&nbsp;doposud oddával svému vědeckému konání, ale nezůstal tu, zase z&nbsp;města vyšel a&nbsp;postupně se&nbsp;ocitl v&nbsp;jižnějších končinách, které v&nbsp;záři slunce, které tu&nbsp;tkvělo vysoko, třpytily se&nbsp;mu&nbsp;docela přívětivě v&nbsp;ústrety. Ježto odmalička se&nbsp;vždy pohyboval jen blízko rodičů, kdyžtě se&nbsp;hustší osídlení vyskytovalo teprve daleko od&nbsp;okraje roviny, v&nbsp;níž vyrůstal, ježto Georg i&nbsp;za studií obcoval jen s&nbsp;málo lidmi, dalo by&nbsp;se&nbsp;říci, že&nbsp;se&nbsp;nestýkal s&nbsp;nikým, že&nbsp;pořád jen seděl v&nbsp;knihách a&nbsp;s&nbsp;lidmi přicházel do&nbsp;styku téměř jen jako s&nbsp;nějakými náhodnými přírodními silami, které působí podle neznámých jakýchsi zákonů, jež mají v&nbsp;sobě, ne&nbsp;jako s&nbsp;živoucími bytostmi, které mají duši tak jako on&nbsp;sám, které se&nbsp;dokáží oddávat lásce a&nbsp;nenávisti, chovat náklonnost i&nbsp;odpor: a&nbsp;tak nabyl v&nbsp;sobě čehosi plachého, odtažitého, dalo by&nbsp;se&nbsp;říci divého&nbsp;– a&nbsp;ježto jeho rodiče byli teď už&nbsp;mrtvi, připadalo mu, že&nbsp;snad je&nbsp;jediný člověk na&nbsp;světě a&nbsp;mimo něj už&nbsp;nikdo není. Proto také se&nbsp;asi stalo, že&nbsp;se&nbsp;odvrátil od&nbsp;právní nauky a&nbsp;od státovědy, ježto ty&nbsp;všeobecně předpokládají takovou a&nbsp;onakou pospolitost a&nbsp;obcování lidí s&nbsp;lidmi, kteří na&nbsp;sebe navzájem působí zaujatou náruživostí, přízní a&nbsp;nepřízní, a&nbsp;pro něj nic takového neexistovalo. Proto jeho srdce tíhlo k&nbsp;přírodě, k&nbsp;věcem, které jaksi jsou tu&nbsp;jako takové, které po&nbsp;něm nic nevyžadují a&nbsp;jimž podobné žily pospolu už&nbsp;s&nbsp;jeho rodiči, když u&nbsp;nich vyrůstal. Proto ho&nbsp;všechno táhlo ke&nbsp;stavitelství, jehož pomníky, zbudované mrtvými, tyčí se&nbsp;tu&nbsp;jako cosi téměř svérázně samostatného, vysílají krásná znamení, jež jako něco trvalého působí na&nbsp;city v&nbsp;lidské duši a&nbsp;svou chmurnou nádherou poukazují na&nbsp;ty, kteří už&nbsp;odešli z&nbsp;tohoto světa a&nbsp;prodlévají tam, kde jsou teď jeho rodiče. Georg za&nbsp;svého putování na&nbsp;jih došel i&nbsp;do lesů, jaké za&nbsp;svého dospívání ve&nbsp;vlasti nikdy neviděl a&nbsp;které, ježto pobýval daleko od&nbsp;domova ve&nbsp;městě, kde hověl svým prvním vědeckým snahám, potkával jen v&nbsp;podobě navýsost nepatrné a&nbsp;nuzné. Miloval ty&nbsp;lesy, rád se&nbsp;v&nbsp;nich procházel, hledal v&nbsp;nich všelicos, to&nbsp;si&nbsp;pak bral domů a&nbsp;chystal do&nbsp;sbírek. Viděl i&nbsp;velké hory, pobýval v&nbsp;nich, v&nbsp;jejich vrcholcích, stěnách a&nbsp;hrotech spatřoval stavitelská díla, která kdysi v&nbsp;pradávných dobách kdosi zbudoval. Rád sám samotinký chodíval kolem proudících bystřin, které se&nbsp;v&nbsp;úpatí oněch stavitelských děl valily do&nbsp;údolí. Protože ve&nbsp;svém učení se&nbsp;už&nbsp;nemusel podřizovat těm a&nbsp;oněm předpisům, pouze takovým, které si&nbsp;sám stanovil, protože už&nbsp;nemusel skládat zkoušky, v&nbsp;nichž by&nbsp;musel prokazovat zdatnost v&nbsp;tom a&nbsp;v&nbsp;onom oboru, protože ho&nbsp;ten a&nbsp;onen předmět zajímal jenom do&nbsp;té&nbsp;míry, nakolik, až&nbsp;jej zvládne, ho&nbsp;bude jednou uplatňovat tak, jak mu&nbsp;bude libo: svá studia si&nbsp;řídil podle toho, jak mu&nbsp;to&nbsp;připadalo nejprospěšnější, jak podle svého přesvědčení mohl nejsnadněji dospět k&nbsp;cíli. Kupoval si&nbsp;knihy, kde jen je&nbsp;mohl ke&nbsp;svému oboru dostat, bádal v&nbsp;nich a&nbsp;učil se&nbsp;z&nbsp;nich. Neměl jiný majetek než to&nbsp;málo, co&nbsp;si&nbsp;za&nbsp;své první vědecké dráhy, ze&nbsp;které opět sešel, vyučováním vydělal a&nbsp;co si&nbsp;zčásti v&nbsp;podobě úspor odložil stranou. Nebylo to&nbsp;mnoho, ale vzhledem k&nbsp;jeho velmi uměřenému životu mohlo mu&nbsp;to&nbsp;nějakou chvíli vystačit.&nbsp;– Tak si&nbsp;putoval a&nbsp;žil&nbsp;– a&nbsp;pokud došel k&nbsp;nějaké právě budované stavbě, kde spousta lidí pracovala jako stroje, vydal se&nbsp;k&nbsp;ní, dal se&nbsp;najmout a&nbsp;pracoval s&nbsp;nimi. Tak posléze dospěl ke&nbsp;svým třicátinám&nbsp;– a&nbsp;v&nbsp;té době poznal jedno děvče, k&nbsp;němuž vzplanul mocnou vášní.</span></p>
          <p class="chunk" data-nb-ref-number="13" data-nb-words="1187" data-nb-chars="7110"><span class="idea" data-nb-ref-number="13" id="idea13" data-nb-words="1187" data-nb-chars="7110">Byla jedinou dcerou kdysi majetných, ba&nbsp;bohatých rodičů. Oba rodiče pocházeli rovněž ze&nbsp;severnějších končin Německa, a&nbsp;matka dokonce byla sousedkou tomu kousku země, kde se&nbsp;rozkládala ona osamělá rovina a&nbsp;fara, v&nbsp;níž Georg vyrůstal. Té&nbsp;matce se&nbsp;dostalo pochybného daru, že&nbsp;byla nejhezčím děvčetem ve&nbsp;městě, v&nbsp;němž se&nbsp;narodila. Ucházeli se&nbsp;o&nbsp;ni všichni muži na&nbsp;ženění, zejména z&nbsp;jejího vlastního široce rozvětveného majetného příbuzenstva. Byla by&nbsp;se&nbsp;vdala za&nbsp;jednoho takového. Ale objevil se&nbsp;tu&nbsp;otec našeho děvčete&nbsp;– projížděl krajem, náhodou poznal tu&nbsp;krásku, po&nbsp;níž kdekdo prahl, a&nbsp;rozmnožil řady nápadníků. Ježto cestoval ryze pro potěšení, ihned si&nbsp;zařídil ubytování v&nbsp;městečku a&nbsp;dílem pro svou zámožnost, dílem pro vznešené způsoby rázem byl ostatním nadmíru nebezpečným sokem. Ale rodiče děvčete byli tak jako tak proti jakýmkoliv námluvám, protože by&nbsp;byli dceru neradi pouštěli z&nbsp;domova a&nbsp;z&nbsp;města s&nbsp;nějakým cizím člověkem, a&nbsp;děvče samo mu&nbsp;nebylo nakloněno ani příznivě, ani nepříznivě, nejinak než ostatním, ano možná bylo vůči němu jakožto cizinci plašší než vůči domácím: ale to&nbsp;jen stupňovalo touhu a&nbsp;náruživost nápadníkovu, takže mu&nbsp;sálala z&nbsp;očí jako chmurný žal, a&nbsp;podotknutí, které jednou jen tak pronesl, že&nbsp;bez ní&nbsp;pro něj život nemá cenu a&nbsp;že ho&nbsp;s&nbsp;lehkostí zahodí, vtiskla nebezpečnou pečeť pravdivosti. Zvláštní&nbsp;– jak cokoliv hlubokého a&nbsp;citového rozohňuje nitro, tak právě to, co&nbsp;rodiče lekalo ještě víc, totiž svolit k&nbsp;sňatku, děvčeti tak roznítilo srdce, až&nbsp;prohlásila, že&nbsp;chce pouze toho a&nbsp;žádného jiného. A&nbsp;tak se&nbsp;posléze stala jeho manželkou a&nbsp;Georg si&nbsp;ji&nbsp;odvedl za&nbsp;mručení všech příbuzných a&nbsp;známých, co&nbsp;že&nbsp;se&nbsp;dědička tak bohatá a&nbsp;krásná dává cizákovi. Když odjížděli a&nbsp;nevěsta dávala ještě najevo starostlivé pochyby o&nbsp;trvalosti jeho lásky, ujistil ji&nbsp;a&nbsp;přísahal, že&nbsp;slova kazatelova, která ten k&nbsp;nim při sňatku pronesl, bude mít do&nbsp;smrti na&nbsp;paměti a&nbsp;bude se&nbsp;k&nbsp;ní chovat přívětivě, něžně, láskyplně a&nbsp;chápavě tak jako teď. Oči mladé choti zářily radostí a&nbsp;v&nbsp;hloubi srdce děkovala Bohu, že&nbsp;se&nbsp;jí&nbsp;dostalo manžela tak ušlechtilého a&nbsp;skvělého. Odvedl ji&nbsp;z&nbsp;jejího rodiště daleko až&nbsp;na&nbsp;svou usedlost, která byla poblíž jednoho velkého města, ba&nbsp;dalo by&nbsp;se&nbsp;říci, že&nbsp;ještě přímo v&nbsp;něm, ježto zahrada se&nbsp;svou zadní částí dotýkala městské hradby a&nbsp;zahrad předměstských domů. Tady se&nbsp;zařizoval, sem teprve poté, co&nbsp;přijeli, obstarával všechno, co&nbsp;si&nbsp;žádal manželský život, protože když odsud odjížděl, myslel si&nbsp;jen, že&nbsp;bude cestovat po&nbsp;Německu, a&nbsp;neměl tušení, že&nbsp;si&nbsp;přiveze manželku. Neměl už&nbsp;otce ani matku, neměl ani příbuzné, protože vlastně pocházel od&nbsp;Rýna a&nbsp;až tady se&nbsp;zakoupil. Svou choť obdarovával horami všemožných šperků a&nbsp;šatů; kdykoliv ji&nbsp;vodil k&nbsp;přátelům a&nbsp;známým ve&nbsp;městě, aby jim ji&nbsp;ukázal a&nbsp;seznámil je&nbsp;s&nbsp;ní, a&nbsp;jevily-li se&nbsp;jim ve&nbsp;tvářích a&nbsp;v&nbsp;očích navýsost jednoznačné známky obdivu, byl nevýslovně hrdý a&nbsp;triumfoval, jakou že&nbsp;si&nbsp;to&nbsp;vyvolil krasavici za&nbsp;ženu. Ke&nbsp;konci prvního roku jejich manželství mu&nbsp;porodila dcerušku, která přivedla na&nbsp;svět velikánské černé oči matčiny a&nbsp;za několik měsíců ukázala, že&nbsp;zachová i&nbsp;matčiny dlouhatánské řasy, jemnou běl a&nbsp;červeň tváře a&nbsp;nepopsatelně líbezná ústa, na&nbsp;nichž jako by&nbsp;ulpívala veškerá spanilost toho přesličného srdce. Zacházeli s&nbsp;ní vpravdě jako s&nbsp;klenotem a&nbsp;ležela v&nbsp;postýlce na&nbsp;sněhobíle třpytných plátěných poduškách a&nbsp;na rozličných dalších výtvorech vkusu a&nbsp;plýtvavosti. Dítě ve&nbsp;křtu, který se&nbsp;odbýval podle obyčejů protestantské církve, přijalo jméno Eleonora Alžběta Korona, podle jména babiččina&nbsp;– totiž podle otcovy matky –, podle jména matčina, a&nbsp;konečně podle jména kmotřina. Matka za&nbsp;dva roky nato manželovi povila i&nbsp;syna, ale ten zemřel už&nbsp;v&nbsp;prvním měsíci a&nbsp;od té&nbsp;doby už&nbsp;děti neměla, takže děvče bylo dítětem nadále jediným. Na&nbsp;jeho výchovu otec vynakládal veškerou pečlivost a&nbsp;všechny prostředky. Bylo tak sličné, jak si&nbsp;to&nbsp;kdy představoval, tvářička kolem neobyčejně velkých očí měla barvu tak čirou a&nbsp;líčka a&nbsp;jemná bradička sálaly bělí a&nbsp;růžovým ruměncem dětství takovým, až&nbsp;se&nbsp;leckdy stávalo, že&nbsp;přítelkyně matku upozorňovaly na&nbsp;nebezpečí, jaké by&nbsp;mohlo pro zdraví dítěte vyvstat, pokud by&nbsp;je&nbsp;už&nbsp;teď příliš líčila&nbsp;– na&nbsp;to&nbsp;obvyklou odpovědí bylo, že&nbsp;matka dítě zvedla, vzala šátek a&nbsp;třela jím líce a&nbsp;čelo děvčátka, aby dokázala, že&nbsp;na&nbsp;ta&nbsp;místa nenanesla žádnou umělou a&nbsp;nebezpečnou barvu, jak se&nbsp;má&nbsp;za&nbsp;to; vždycky pak došlo k&nbsp;tomu, že&nbsp;červeň přetíraných líček přešla do&nbsp;dětského purpuru ještě tmavšího a&nbsp;oči nic netušící v&nbsp;něm pak zářily ještě víc. Otec děvče oblékal do&nbsp;šatů tak krásných, jaké si&nbsp;pro dítě bylo lze vymyslet, a&nbsp;když povyrostlo a&nbsp;oděli je&nbsp;do&nbsp;sametové sukničky, z&nbsp;níž vykukovaly nožičky v&nbsp;drahocenných látkách a&nbsp;v&nbsp;krásných botičkách, a&nbsp;když něžnou hlavu vlnivě oblévaly nejtemnější kučery, jakých se&nbsp;mu&nbsp;mohlo dostat, otec je&nbsp;obyčejně posadil do&nbsp;kočáru, posadil k&nbsp;němu bohatě oděnou opatrovnici, ta&nbsp;je&nbsp;musela držet, a&nbsp;nejkrásnější koně, jací se&nbsp;v&nbsp;kraji vyskytovali, vozili je&nbsp;vítězoslavně všude kolem. Děvčátko se&nbsp;z&nbsp;takové divoké projížďky vracelo vždy s&nbsp;očičky svěžejšími a&nbsp;líčky zdravějšími. K&nbsp;obsluze a&nbsp;na hlídání mělo děvčátko chůvu, ta&nbsp;tu&nbsp;ovšem byla jenom na&nbsp;dozírání; protože dítě kojila matka a&nbsp;mělo ještě opatrovnici a&nbsp;dvě děvečky. V&nbsp;pokoji děvčátka bylo pohotově všechno, co&nbsp;je&nbsp;vůbec kdy potřeba, ať&nbsp;už&nbsp;je&nbsp;děcko churavé, nebo zdravé. Vedle toho, už&nbsp;když bylo dítě docela malé, zařídili ve&nbsp;stavení dva další pokoje, a&nbsp;ty mu&nbsp;měly být k&nbsp;užitku, až&nbsp;vyroste. V&nbsp;pokojích byly všechny možné přihrádky a&nbsp;zásuvky, skříňky i&nbsp;stolky, jaké mohou dívky potřebovat, aby měly na&nbsp;co&nbsp;a&nbsp;do čeho položit svých tisícero věcí, byla tu&nbsp;vybraná sbírka knih, na&nbsp;podstavci už&nbsp;ležely noty skladeb, které děvče do&nbsp;té&nbsp;doby poznalo a&nbsp;nejvíce milovalo, v&nbsp;rohu stálo piano, v&nbsp;té době zbrusu nový a&nbsp;nadmíru drahocenný nástroj, stála tu&nbsp;pod okenním obloukem rovněž harfa s&nbsp;velkou těžkou rezonanční skříní a&nbsp;s&nbsp;přemírou zlatých ozdob, téměř zakrytá sněhobílým okenním závěsem a&nbsp;u&nbsp;úpatí ovinutá jeho červeným hedvábným řásněním, a&nbsp;vykukovala do&nbsp;pokoje.&nbsp;– Na&nbsp;převlékacím stolku leželo množství všeličehos, co&nbsp;ženská bytost, když se&nbsp;zdobí, může tak potřebovat za&nbsp;nástroje, anebo i&nbsp;když zrovna nejsou k&nbsp;užitku, mohla by&nbsp;si&nbsp;přát, přinejmenším aby tu&nbsp;byly&nbsp;– vedle stálo velké zrcadlo, aby se&nbsp;viděla od&nbsp;hlavy až&nbsp;k&nbsp;patě, menší, aby si&nbsp;mohla prohlížet části postavy, ležela a&nbsp;visela hned vedle, jen po&nbsp;nich sáhnout&nbsp;– skutečné šperky tu&nbsp;již z&nbsp;části byly; v&nbsp;truhličce z&nbsp;ebenového dřeva a&nbsp;ze slonoviny se&nbsp;totiž tísnily sametem vyložené přihrádky, v&nbsp;každé byl nějaký ten klenot, drahokamy zasazené tak, jak se&nbsp;slušelo a&nbsp;patřilo, aby se&nbsp;majitelka mohla rozmanitě a&nbsp;vždycky jinak vyšňořit, pak tu&nbsp;bylo sdostatek jemného plátna a&nbsp;krajek a&nbsp;podobných skvostů, jež tolik módě nepodléhají, ve&nbsp;stavu doposud nezpracovaném, to&nbsp;když majitelka vejde, aby jí&nbsp;stačilo jen přiložit nůžky: na&nbsp;jiné věci a&nbsp;látky, jaké se&nbsp;mohou za&nbsp;krátká období rychle měnit, jsou už&nbsp;pohotově skříňky a&nbsp;zásuvky, tak aby den předtím, co&nbsp;sem paní zavedou, mohly se&nbsp;do&nbsp;nich uložit; aby tyhle místnosti naplnilo leccos hedvábného, vlněného, ze&nbsp;zlatých a&nbsp;stříbrných výšivek, co&nbsp;tak doba zrovna skýtá, a&nbsp;ta, co&nbsp;tu&nbsp;povládne, nebyla přivítána nedostatkem a&nbsp;nehostinnou prázdnotou.</span></p>
          <p class="chunk" data-nb-ref-number="14" data-nb-words="79" data-nb-chars="466"><span class="idea" data-nb-ref-number="14" id="idea14" data-nb-words="79" data-nb-chars="466">Jak tak děvčátko zvolna dorůstalo, dostávalo se&nbsp;mu&nbsp;stále více úsluh a&nbsp;pozornosti a&nbsp;hojně je&nbsp;obklopovali vším, co&nbsp;pro takovou rozkvétající dívku může být důležité. Dostalo se&nbsp;jí&nbsp;nejlepších učitelů, jací se&nbsp;pro ten nebo onen obor dali sehnat, a&nbsp;nakoupilo se&nbsp;to&nbsp;nejlepší, co&nbsp;bylo k&nbsp;vyučování potřeba. Když bylo dívce čtrnáct, zavedli ji&nbsp;do&nbsp;pokojů, které jsme tu&nbsp;právě popsali, a&nbsp;její obraznosti dostalo se&nbsp;všeho, co&nbsp;v&nbsp;těch dvou už&nbsp;předem vybavených pokojích vůbec bylo.</span></p>
          <p class="chunk" data-nb-ref-number="15" data-nb-words="141" data-nb-chars="880"><span class="idea" data-nb-ref-number="15" id="idea15" data-nb-words="141" data-nb-chars="880">Dívčina matka byla vážná, jednoduchá, klidná žena, která by&nbsp;byla raději vládla domácnosti slušné, leč nestrojené. Jako kdyby byla hodně nešťastná. Onemocněla a&nbsp;v&nbsp;té své nemoci chodila po&nbsp;všech pokojích, a&nbsp;ty velké černé oči se&nbsp;jí&nbsp;teď v&nbsp;bledé tváři vyjímaly vskutku strašidelně. Posléze zemřela, s&nbsp;dlaní na&nbsp;kučeravé hlavičce svého dítěte, v&nbsp;očích pohled stále otupělejší, stále slitovnější, pevně se&nbsp;upírající na&nbsp;děvče. Otec dal nebožku pochovat se&nbsp;vší nádherou. Dal ji&nbsp;obléci do&nbsp;těžkých hedvábných šatů, zlatem bohatě vyšívaných, které jí&nbsp;před několika měsíci přivezl co&nbsp;překvapení a&nbsp;které měla na&nbsp;sobě stěží jedinkrát, aby byla v&nbsp;rakvi krásná, bílý obličej, který se&nbsp;teď ostře rýsoval a&nbsp;už se&nbsp;na&nbsp;něm neprojevovala ani stopa někdejší sličnosti, musely vroubit jemné plavé krajky, a&nbsp;nabíraný límec kolem krku vpředu spínal drahokam, nedávno pořízený rubín. Tak ji&nbsp;uložili do&nbsp;hrobu.</span></p>
          <p class="chunk" data-nb-ref-number="16" data-nb-words="99" data-nb-chars="525"><span class="idea" data-nb-ref-number="16" id="idea16" data-nb-words="99" data-nb-chars="525">Několik dnů po&nbsp;pohřbu otec povolal dceru do&nbsp;své pracovny, tam jí&nbsp;představil dosavadní hospodyni, s&nbsp;níž už&nbsp;za&nbsp;manželčina života udržoval nedovolený poměr, a&nbsp;řekl, že&nbsp;se&nbsp;k&nbsp;ní nyní má&nbsp;chovat uctivě jako k&nbsp;matce a&nbsp;líbat jí&nbsp;ruku tak, jak to&nbsp;činila nebožce. Dcera v&nbsp;té chvíli mu&nbsp;na&nbsp;to&nbsp;nic neodpověděla, chtěla s&nbsp;otcem být o&nbsp;samotě; když hospodyně odešla, řeklo děvče, že&nbsp;je&nbsp;jí&nbsp;teď šestnáct, že&nbsp;hodlá domácnost vést sama, jen ať&nbsp;se&nbsp;otec pár měsíců dívá, že&nbsp;si&nbsp;povede tak dobře jako matka&nbsp;– ale tahle ženská že&nbsp;musí navždycky z&nbsp;domu.</span></p>
          <p class="chunk" data-nb-ref-number="17" data-nb-words="23" data-nb-chars="126"><span class="idea" data-nb-ref-number="17" id="idea17" data-nb-words="23" data-nb-chars="126">„Tohle chceš, Korono?“ zeptal se&nbsp;otec, vstal, pokročil k&nbsp;ní a&nbsp;zadíval se&nbsp;jí&nbsp;do&nbsp;tváře, „ty přece jistě uděláš, co&nbsp;ti&nbsp;poroučím.“</span></p>
          <p class="chunk" data-nb-ref-number="18" data-nb-words="4" data-nb-chars="24"><span class="idea" data-nb-ref-number="18" id="idea18" data-nb-words="4" data-nb-chars="24">„Ne, otče, to&nbsp;neudělám.“</span></p>
          <p class="chunk" data-nb-ref-number="19" data-nb-words="6" data-nb-chars="28"><span class="idea" data-nb-ref-number="19" id="idea19" data-nb-words="6" data-nb-chars="28">„Já ti&nbsp;říkám, že&nbsp;to&nbsp;uděláš.“</span></p>
          <p class="chunk" data-nb-ref-number="20" data-nb-words="4" data-nb-chars="22"><span class="idea" data-nb-ref-number="20" id="idea20" data-nb-words="4" data-nb-chars="22">„Ne, docela jistě ne.“</span></p>
          <p class="chunk" data-nb-ref-number="21" data-nb-words="28" data-nb-chars="152"><span class="idea" data-nb-ref-number="21" id="idea21" data-nb-words="28" data-nb-chars="152">„Ne!?“ řekl otec. Zadíval se&nbsp;jí&nbsp;do&nbsp;očí, popadl ji&nbsp;za&nbsp;rameno a&nbsp;odstrčil ji, až&nbsp;zavrávorala a&nbsp;skácela se&nbsp;na&nbsp;pohovku. Neplakala, a&nbsp;také vůbec nic neříkala.</span></p>
          <p class="chunk" data-nb-ref-number="22" data-nb-words="27" data-nb-chars="142"><span class="idea" data-nb-ref-number="22" id="idea22" data-nb-words="27" data-nb-chars="142">Druhý den ráno, ještě se&nbsp;téměř ani nerozednilo, v&nbsp;obleku jakoby na&nbsp;cesty přikročila k&nbsp;otcově loži a&nbsp;řekla, že&nbsp;si&nbsp;v&nbsp;noci zabalila a&nbsp;že odjíždí.</span></p>
          <p class="chunk" data-nb-ref-number="23" data-nb-words="3" data-nb-chars="19"><span class="idea" data-nb-ref-number="23" id="idea23" data-nb-words="3" data-nb-chars="19">„Kam máš namířeno?“</span></p>
          <p class="chunk" data-nb-ref-number="24" data-nb-words="2" data-nb-chars="12"><span class="idea" data-nb-ref-number="24" id="idea24" data-nb-words="2" data-nb-chars="12">„K&nbsp;babičce.“</span></p>
          <p class="chunk" data-nb-ref-number="25" data-nb-words="167" data-nb-chars="922"><span class="idea" data-nb-ref-number="25" id="idea25" data-nb-words="167" data-nb-chars="922">Otec jí&nbsp;to&nbsp;zakázal; ale uplynulo několik dnů, a&nbsp;dítě chtělo stále totéž&nbsp;– po&nbsp;několika prudkých výstupech, při nichž, pokaždé když se&nbsp;jí&nbsp;ptal: „Proč proboha?“, mlčela a&nbsp;mlčela&nbsp;– poté co&nbsp;ji&nbsp;ještě jednou vzal za&nbsp;ramena, prudce jí&nbsp;zatřásl, a&nbsp;ona mu&nbsp;nastavovala než stále ten neměnné bezvýrazný obličej&nbsp;– a&nbsp;po tom nesnesitelném zmatku v&nbsp;domě najednou se&nbsp;vzdal, dílem ji&nbsp;podpořil v&nbsp;jejím záměru, dílem se&nbsp;tvářil, jako že&nbsp;netuší, co&nbsp;dcera zamýšlí, nechal ji, ať&nbsp;si&nbsp;dál balí své věci&nbsp;– v&nbsp;rozhodující chvíli dokonce vyrazil na&nbsp;koni do&nbsp;lesa a&nbsp;dívka v&nbsp;malém kočáře, který si&nbsp;sama najala, odjela z&nbsp;rodičovského domu. Vozka za&nbsp;městem odbočil, zamířil k&nbsp;lesu, vůz uháněl po&nbsp;silnici mezi zelenými stromy a&nbsp;na sedátku nebyl nikdo než to&nbsp;osamělé děvče. Z&nbsp;drahokamů, které byly v&nbsp;jejím pokoji, vzala si&nbsp;jen to, co&nbsp;až&nbsp;dosud nosívala: ostatní a&nbsp;také všechno od&nbsp;matky nechala v&nbsp;domě. Otec jí&nbsp;přidal do&nbsp;zavazadel ještě peníze na&nbsp;cestu a&nbsp;dopisy.</span></p>
          <p class="chunk" data-nb-ref-number="26" data-nb-words="83" data-nb-chars="474"><span class="idea" data-nb-ref-number="26" id="idea26" data-nb-words="83" data-nb-chars="474">Když putovala už&nbsp;hodně dnů a&nbsp;vždycky jich několik pobyla ve&nbsp;městech, kam byly adresovány dopisy, a&nbsp;u&nbsp;lidí, kterým ji&nbsp;otec doporučoval, dostalo se&nbsp;jí&nbsp;přátelského přijetí, posléze dorazila k&nbsp;babičce. Ta&nbsp;ji&nbsp;zvedla z&nbsp;kočáru, v&nbsp;němž za&nbsp;poslední noc, poté co&nbsp;předtím pobyla v&nbsp;nejednom dostavníku, zase už&nbsp;docela sama s&nbsp;vozkou projela v&nbsp;dešti a&nbsp;bouřkách lesem, a&nbsp;postavila na&nbsp;zem; a&nbsp;dovedla ji&nbsp;do&nbsp;jizbičky, ježto už&nbsp;předtím přišel od&nbsp;otce dopis, v&nbsp;němž oznamoval, že&nbsp;dcera přijede.</span></p>
          <p class="chunk" data-nb-ref-number="27" data-nb-words="260" data-nb-chars="1504"><span class="idea" data-nb-ref-number="27" id="idea27" data-nb-words="260" data-nb-chars="1504">Babička byla prostá, počestná kupcová ze&nbsp;starých dob. Za&nbsp;dcerou po&nbsp;celé její manželství jedinkrát nezajela a&nbsp;pouze jednou přijala u&nbsp;sebe mladé manžele; s&nbsp;velkou slávou a&nbsp;nádherou. Její muž, který dříve na&nbsp;poměry v&nbsp;městečku býval bohatý, oddal se&nbsp;hře a&nbsp;klesl tak hluboko, že&nbsp;už&nbsp;se&nbsp;sotva dalo mluvit o&nbsp;nějaké jeho zámožnosti. Posléze zemřel a&nbsp;obchodní správci, kteří zpronevěřili, co&nbsp;se&nbsp;dalo, zničili majetek už&nbsp;tak dost scvrklý ještě víc, že&nbsp;už&nbsp;vposledku zbývalo stěží něco jiného než holé stěny domu a&nbsp;skrovná částka, z&nbsp;jejíhož výtěžku žila žena nyní už&nbsp;hodně stará. Obchodu se&nbsp;naprosto vzdala. Z&nbsp;ostatních příbuzných, z&nbsp;bratrů dívky, která kdysi byla největší krasavicí ve&nbsp;městě, a&nbsp;z&nbsp;jejich dětí zatím byli boháči, provozovali veškeré řádné řemeslo a&nbsp;obchod, někteří i&nbsp;dvojí zároveň, rozšiřovali podnikání, měli domy a&nbsp;měli syny a&nbsp;dcery, ti&nbsp;se&nbsp;zatím také začali věnovat podnikání a&nbsp;snažili se&nbsp;osamostatnit. Mezi těmito příbuznými se&nbsp;děvče několik let pohybovalo, oni je&nbsp;u&nbsp;sebe strpěli a&nbsp;často je&nbsp;ten i&nbsp;onen k&nbsp;sobě zval. Ta&nbsp;dívka byla díky svému výtečnému oblečení zpočátku mezi nimi čímsi podivuhodným a&nbsp;nezvyklým, ale záhy si&nbsp;na&nbsp;ni&nbsp;zvykli. Někteří se&nbsp;jí&nbsp;tiše posmívali, jiní zas prahli po&nbsp;tom, aby se&nbsp;s&nbsp;ní oženili, a&nbsp;když je&nbsp;odmítla, svorně ji&nbsp;nenáviděli. Babička si&nbsp;ji&nbsp;u&nbsp;sebe pěstovala tak, jak bylo možné vzhledem k&nbsp;poměrům, které tu&nbsp;panovaly. Otec čas od&nbsp;času poslal peníze&nbsp;– ale nežádal už, aby se&nbsp;vracela, a&nbsp;všechna ta&nbsp;nádhera, s&nbsp;jakou ji&nbsp;zpočátku vychovával, jako kdyby byla tatam a&nbsp;v&nbsp;nenávratnu.</span></p>
          <p class="chunk" data-nb-ref-number="28" data-nb-words="166" data-nb-chars="924"><span class="idea" data-nb-ref-number="28" id="idea28" data-nb-words="166" data-nb-chars="924">Po&nbsp;nějakém čase&nbsp;– právě plynul třetí rok od&nbsp;chvíle, co&nbsp;Korona přišla k&nbsp;babičce&nbsp;– zasílání peněz ustalo, a&nbsp;když se&nbsp;babička zrovna začala nad tím znepokojovat, došla zpráva, že&nbsp;všechno, co&nbsp;otec vlastnil cenného i&nbsp;bezcenného, dali věřitelé zabavit. Ježto o&nbsp;všem, co&nbsp;si&nbsp;uschránila kdy Koronina matka, neexistoval nikde listinný doklad, bylo zřejmé, že&nbsp;i&nbsp;to přišlo nazmar a&nbsp;dcera že&nbsp;vůbec nebude moci vznášet na&nbsp;nic nároky. Příbuzní hned říkali: „Proč vzal otec majetek tvé matky z&nbsp;našeho obchodování, u&nbsp;nás by&nbsp;byl jistější pro něj i&nbsp;pro tebe, chtěl vyšší procenta, a&nbsp;teď nemá zhola nic, tenkrát nás nutil, a&nbsp;nás to&nbsp;mrzelo, teď se&nbsp;ukazuje, jak to&nbsp;bylo&nbsp;– proč tak hospodařil&nbsp;– proč s&nbsp;ním tenkrát tvoje matka odešla, proč si&nbsp;musela brát zrovna jeho, všichni ji&nbsp;od&nbsp;něho odrazovali, a&nbsp;teď matka leží v&nbsp;hrobě, otec je&nbsp;žebrák a&nbsp;tebe poslali k&nbsp;nám, abychom tě&nbsp;živili. Ale matka byla vždycky nafoukaná a&nbsp;svéhlavá a&nbsp;ty budeš taky taková.“</span></p>
          <p class="chunk" data-nb-ref-number="29" data-nb-words="79" data-nb-chars="466"><span class="idea" data-nb-ref-number="29" id="idea29" data-nb-words="79" data-nb-chars="466">Babička nic podobného neříkala, byla stará a&nbsp;vůči světu stále lhostejnější, a&nbsp;nadále dívce dávala všechno, co&nbsp;ve&nbsp;svých skrovných poměrech mohla. Děvče však to&nbsp;málo, co&nbsp;mělo, rozdalo příbuzným a&nbsp;ti všechno přijali, zejména to&nbsp;byly drahokamy, ty&nbsp;si&nbsp;vzala Korona s&nbsp;sebou co&nbsp;vlastnictví po&nbsp;rodičích, a&nbsp;další snad šperky&nbsp;– pak si&nbsp;z&nbsp;peněz, které otec posílal a&nbsp;které babička, protože se&nbsp;s&nbsp;vnučkou velmi omezovaly, z&nbsp;valné části ušetřila, vzala polovinu, a&nbsp;odešla do&nbsp;světa.</span></p>
          <p class="chunk" data-nb-ref-number="30" data-nb-words="13" data-nb-chars="77"><span class="idea" data-nb-ref-number="30" id="idea30" data-nb-words="13" data-nb-chars="77">Byla pevně rozhodnuta bez odporu snášet všechno, čeho se&nbsp;jí&nbsp;v&nbsp;cizině dostane.</span></p>
          <p class="chunk" data-nb-ref-number="31" data-nb-words="131" data-nb-chars="728"><span class="idea" data-nb-ref-number="31" id="idea31" data-nb-words="131" data-nb-chars="728">Zemřela jí&nbsp;matka, zažila neuvěřitelnou proměnu, když ji&nbsp;otec zpočátku hýčkal nádherou a&nbsp;hojností, a&nbsp;pak ji&nbsp;lehkomyslně zanechal u&nbsp;cizích lidí a&nbsp;příbuzní se&nbsp;k&nbsp;ní zachovali velmi tvrdě; a&nbsp;tak teď byla na&nbsp;celé širé zemi docela sama.&nbsp;– Ale byla sama ještě víc, když se&nbsp;za&nbsp;několik měsíců dozvěděla, že&nbsp;i&nbsp;otec jí&nbsp;zemřel. To&nbsp;byl jediný dopis, který jí&nbsp;kdy příbuzní napsali. Předtím nedostala žádný, a&nbsp;ani poté nikdy žádný nedostala. Ale ani ona nikdy žádný nenapsala. Z&nbsp;těch všech, kdo se&nbsp;jí&nbsp;málem klaněli, když byla ještě děcko sotva odrostlé plenkám, kdo by&nbsp;ji&nbsp;byli zavalili lichotkami a&nbsp;líbeznostmi, kdo by&nbsp;ji&nbsp;byli utopili v&nbsp;moři oddanosti&nbsp;– takový tu&nbsp;teď nikdo už&nbsp;nebyl&nbsp;– buď si&nbsp;ji&nbsp;nikdo zhola nevšímal, anebo ji&nbsp;chtěl někdo svést.</span></p>
          <p class="chunk" data-nb-ref-number="32" data-nb-words="305" data-nb-chars="1755"><span class="idea" data-nb-ref-number="32" id="idea32" data-nb-words="305" data-nb-chars="1755">Vzhledem ke&nbsp;znalostem, kterých díky svým příznivým vlohám nabyla za&nbsp;těch několik málo let, co&nbsp;se&nbsp;dost pečlivě vzdělávala, vzhledem k&nbsp;tomu, co&nbsp;se&nbsp;naučila z&nbsp;domácích prací a&nbsp;úkonů, když pobývala u&nbsp;babičky a&nbsp;u&nbsp;příbuzných, a&nbsp;konečně vzhledem k&nbsp;tomu, co&nbsp;všechno si&nbsp;ještě hodlala ve&nbsp;svém životě osvojit, domnívala se, že&nbsp;má&nbsp;schopnosti i&nbsp;právo vstoupit do&nbsp;nějaké služby. Poté co&nbsp;ji&nbsp;na&nbsp;dvou místech propustili, protože nebyla sdostatek obeznámena s&nbsp;tím, jak si&nbsp;má&nbsp;podřízený člověk počínat ve&nbsp;službě, nastoupila jako společnice u&nbsp;jedné staré hraběnky, a&nbsp;ta si&nbsp;ji&nbsp;u&nbsp;sebe ponechala. A&nbsp;kdykoliv hraběnka vyhrkla: „Ale dítě, vy&nbsp;jste ale nešikovná&nbsp;– vy&nbsp;ale nemáte ani zbla rozumu&nbsp;– vy&nbsp;máte ale zanedbanou výchovu&nbsp;– vy&nbsp;ale umíte být pošetilá&nbsp;– to&nbsp;je&nbsp;ale ubohé&nbsp;–,“ ani nemrkla těma svýma velikýma krásnýma očima a&nbsp;dělala, co&nbsp;si&nbsp;stará paní přála. A&nbsp;když musela velký pracovní koš tam a&nbsp;tam postavit, protože si&nbsp;to&nbsp;velitelka přála, a&nbsp;hned ho&nbsp;zas odstavit, protože to&nbsp;si&nbsp;také přála, když musela odsunout stoličku, jednou sem, pak zas tam, když okenní závěsy propouštěly do&nbsp;místnosti moc světla, pak zas málo světla, když bylo moc horko, pak zas moc chladno, když to&nbsp;a&nbsp;to poskládala, jak se&nbsp;jí&nbsp;rozkázalo, a&nbsp;pak zas všechno musela rozebrat, když se&nbsp;jí&nbsp;dostalo vyplísnění, poněvadž hraběnka na&nbsp;něco zapomněla, když jí&nbsp;hraběnka opovrhovala, že&nbsp;něco udělala správně: ani tehdy neřekla jediné slovo&nbsp;– a&nbsp;když musela, postavy tak sličné, jak si&nbsp;jen lze pomyslet, stát dole v&nbsp;zahradě, dokud se&nbsp;mopslíkům neuráčilo vrátit se&nbsp;zas nahoru, to&nbsp;se&nbsp;dívala do&nbsp;trávy a&nbsp;na květiny, co&nbsp;v&nbsp;ní rostly, dokud se&nbsp;psíci nezatvářili, že&nbsp;tedy vyběhnou po&nbsp;létem rozpálených schodech nahoru&nbsp;– otočila se, také šla dovnitř a&nbsp;za dveřmi zmizely vlnící se&nbsp;šaty ukrývající ty&nbsp;nejsličnější a&nbsp;nejnevinnější údy.</span></p>
          <p class="chunk" data-nb-ref-number="33" data-nb-words="454" data-nb-chars="2766"><span class="idea" data-nb-ref-number="33" id="idea33" data-nb-words="454" data-nb-chars="2766">A&nbsp;tady ji&nbsp;také poznal farářův syn Georg, o&nbsp;němž jsme tu&nbsp;už&nbsp;vyprávěli. Pracoval porůznu na&nbsp;stavbách, zčásti už&nbsp;sám tu&nbsp;a&nbsp;tam řídil práci, a&nbsp;postupně nabyl jakés takés obstojné pověsti co&nbsp;do&nbsp;znalostí a&nbsp;obratnosti. Jedno větší dílo stavěl poblíž staré hraběnky; ta&nbsp;stále žila na&nbsp;svém venkovském sídle. Tohle podnítilo tu&nbsp;starou ženu, která už&nbsp;dávno měla v&nbsp;plánu dát přestavět letní budovy, co&nbsp;stály v&nbsp;zahradě od&nbsp;zámku na&nbsp;několikerý dostřel, byly to&nbsp;vlastně něco jako zahradní domky, ale vzhledem k&nbsp;rozmanitým přístavbám, které daly provést leckteré předchozí generace, byl z&nbsp;nich teď spíše jakýsi konglomerát zahradních domků, nesouvislý a&nbsp;beztvarý, aby tu&nbsp;záležitost už&nbsp;opravdu uvedla ve&nbsp;skutek a&nbsp;aby pro ni&nbsp;získala onoho mladého muže. Napsala mu&nbsp;dopis do&nbsp;sousedství, kde měl ještě stále co&nbsp;dělat, aby přišel a&nbsp;podíval se&nbsp;na&nbsp;domky, jak teď vypadají. Učinil to&nbsp;a&nbsp;domluvili se, že&nbsp;občas k&nbsp;hraběnce zajde, a&nbsp;tak, jak mu&nbsp;to&nbsp;čas dovolí, postupně vyhotoví příslušné plány. Uzavřel s&nbsp;hraběnkou prozatímní smlouvu na&nbsp;vytvoření plánů; podle nich se&nbsp;mělo stavět tak, aby nové stavby na&nbsp;budovy již stávající navazovaly anebo je&nbsp;pozměňovaly tak, že&nbsp;celek bude vypadat jako jedna jediná původní stavba. Mezi podmínkami, které si&nbsp;stavitel vždy stanovil hned na&nbsp;počátku jakékoliv smlouvy a&nbsp;bez jejichž schválení vůbec nezačal projednávat její další body, byla i&nbsp;ta, že&nbsp;od&nbsp;svého započatého díla bude moci kdykoliv odejít a&nbsp;nebude se&nbsp;po&nbsp;něm požadovat náhrada, zdůvodnění nebo podobně, pokud mu&nbsp;nebudou vyhovovat spolupracovníci anebo ti, koho mu&nbsp;přidělí a&nbsp;budou mít vliv na&nbsp;stavbu, anebo sama osoba stavebníkova, a&nbsp;budou uvádět ve&nbsp;zmatek jeho nápady stran díla, což ovšem on&nbsp;kdykoliv, než odejde, sdostatek vysvětlí. Hraběnka zpočátku k&nbsp;tomuhle svolit nechtěla, ježto se&nbsp;však Georg zatvářil, že&nbsp;okamžitě jakékoliv jednání přeruší, nakonec přece jen souhlasila. Docházíval nyní na&nbsp;hraběnčinu usedlost častěji, kdykoliv se&nbsp;mohl ze&nbsp;zaměstnání uvolnit, a&nbsp;pobyl u&nbsp;hraběnky v&nbsp;pokoji zhusta celé hodiny, to&nbsp;když přinesl nárysy a&nbsp;ty se&nbsp;poté projednávaly. Konečně byly návrhy hotové a&nbsp;dohodli se. Začalo bourání a&nbsp;Georg tady většinou sám určoval, kdo z&nbsp;lidí bude tuhle práci vykonávat. Když pak v&nbsp;sousedství byl s&nbsp;dílem vlastně hotov a&nbsp;zbývalo jen provést drobnější výzdobu, při níž mohli na&nbsp;tu&nbsp;nevelkou vzdálenost donášet až&nbsp;k&nbsp;němu modely a&nbsp;rysy; úplně se&nbsp;přestěhoval k&nbsp;hraběnce a&nbsp;ubytoval se&nbsp;v&nbsp;zámku, nebo vlastně ne&nbsp;v&nbsp;zámku, nýbrž v&nbsp;jedné vedlejší budově, kde, když ještě v&nbsp;zámku bylo hodně živo a&nbsp;u&nbsp;hraběcí rodiny bývalo hodně lidí a&nbsp;mívali společnost, bydlíval štolba se&nbsp;svým personálem. Bylo tu&nbsp;několik pustých pokojů, do&nbsp;nich dal rozestavit narychlo ztesané stoly, na&nbsp;nichž si&nbsp;rozložil své písemnosti, a&nbsp;bedny, do&nbsp;kterých zmíněné písemnosti uzamykal. Začaly se&nbsp;přestavovat zahradní domky.</span></p>
          <p class="chunk" data-nb-ref-number="34" data-nb-words="358" data-nb-chars="1966"><span class="idea" data-nb-ref-number="34" id="idea34" data-nb-words="358" data-nb-chars="1966">Tady, jak jsme řekli, pojal onu mocnou vášeň. Ta&nbsp;vášeň byla o&nbsp;to mocnější, že&nbsp;až&nbsp;doposud byl sám. Podivuhodné to&nbsp;děvče vídal často a&nbsp;měl s&nbsp;ním soucit. Kdykoliv přišel za&nbsp;hraběnkou s&nbsp;plány, ta&nbsp;obvykle seděla v&nbsp;pokoji a&nbsp;dělala, co&nbsp;jí&nbsp;stará paní rozkázala. Teď, kdy bydlel v&nbsp;její blízkosti, měl víc příležitostí ji&nbsp;pozorovat a&nbsp;vidět, jak je&nbsp;mlčenlivá a&nbsp;klidná.&nbsp;– Vábila jej ta&nbsp;její sešlá velikost, kterou v&nbsp;sobě měla. Vyptával se&nbsp;na&nbsp;její osudy a&nbsp;dozvěděl se, i&nbsp;když ne&nbsp;přesně to, jak s&nbsp;ní všechno je, pak přece jen cosi, co&nbsp;nebylo tak daleko od&nbsp;pravdy. Když viděl, jak je&nbsp;hrozně sama, vrůstala mu&nbsp;do&nbsp;duše víc a&nbsp;víc, až&nbsp;si&nbsp;ji&nbsp;posléze temnými stromy v&nbsp;zahradě nosil s&nbsp;sebou na&nbsp;stavbu; tam stál, obhlížel všechno, co&nbsp;kde mělo být, obležený prachem, a&nbsp;vyčníval z&nbsp;čilého hemžení stovek rukou, které se&nbsp;tam činily, a&nbsp;z&nbsp;klepání kladiv, skřípění trakařů a&nbsp;kvičení výtahů. Žil už&nbsp;na&nbsp;zámku hodně týdnů. Ježto měl co&nbsp;dělat i&nbsp;jinde, občas někam odjel, tam, kam odcestoval, vyřídil si&nbsp;své věci a&nbsp;pak se&nbsp;zas vrátil.&nbsp;– Ani on&nbsp;děvče nemohl neupoutat. Smělý, nevšední muž, který opovrhuje jakoukoliv společností a&nbsp;tlacháním, jaké je&nbsp;v&nbsp;ní téměř naprosto nezbytné, který, když byl se&nbsp;svými záležitostmi hotov, odešel do&nbsp;svého pokoje a&nbsp;tam vysedával nad knihami, rysy a&nbsp;plány, vydobyl si&nbsp;u&nbsp;ní úctu; i&nbsp;to, co&nbsp;na&nbsp;něm jiní kritizovali, že&nbsp;své tak jako tak nevelké peníze, které si&nbsp;za&nbsp;práci vydělá, zase vydá za&nbsp;velmi drahé knihy, kresby, mědirytiny, jen zvyšovalo jeho cenu. Líbilo se&nbsp;jí, jak si&nbsp;počíná, že&nbsp;je&nbsp;tak zaujat svým konáním, a&nbsp;že kdykoliv mu&nbsp;zbude něco volného času, vezme plechovou schránu, vyjde si&nbsp;do&nbsp;lesa a&nbsp;sbírá do&nbsp;ní&nbsp;mechy a&nbsp;rostliny. Jednou s&nbsp;hraběnkou zašla do&nbsp;jeho pokoje a&nbsp;uviděla kameny: prostě a&nbsp;vesele se&nbsp;jí&nbsp;ze&nbsp;stěny blyštěly vstříc, na&nbsp;každém byl lísteček a&nbsp;na něm napsán název minerálu. Byly to&nbsp;jen ty, které se&nbsp;vyskytovaly ve&nbsp;zdejším kraji a&nbsp;které dal dohromady v&nbsp;poslední době. Jiné měl doposud v&nbsp;dřívějším bytě, kde žil, než se&nbsp;přestěhoval kvůli hraběnčině stavbě.</span></p>
          <p class="chunk" data-nb-ref-number="35" data-nb-words="117" data-nb-chars="672"><span class="idea" data-nb-ref-number="35" id="idea35" data-nb-words="117" data-nb-chars="672">Protože ti&nbsp;dva lidé byli oba stejně nesmělí a&nbsp;oba stejně osamělí, přitahovali se&nbsp;– a&nbsp;když na&nbsp;zámek přišli hosté hrát karty anebo debatovat o&nbsp;záležitostech jejich vrstev, anebo se&nbsp;jinak bavit, děvče však sedělo venku na&nbsp;trávníku a&nbsp;Georg sám ve&nbsp;svém pokoji, cítili, že&nbsp;patří k&nbsp;sobě. Jednali jeden s&nbsp;druhým uctivě, sbližovali se&nbsp;– ale nedělali to&nbsp;vskrytu, nýbrž otevřeně přede všemi&nbsp;– květ náklonnosti rašil, a&nbsp;ježto jeden i&nbsp;druhý poprvé cítili, co&nbsp;to&nbsp;je, když někdo k&nbsp;někomu lne, když jej miluje, ti&nbsp;dva lidé, kteří doposud byli sami, už&nbsp;teď sami nebyli: doplňovali se, a&nbsp;jejich srdce se&nbsp;navzájem stmelovala o&nbsp;to pevněji, že&nbsp;byli ohrazeným protikladem celého okolního světa.</span></p>
          <p class="chunk" data-nb-ref-number="36" data-nb-words="32" data-nb-chars="164"><span class="idea" data-nb-ref-number="36" id="idea36" data-nb-words="32" data-nb-chars="164">Dost často se&nbsp;scházeli, říkali si, jak jednoho k&nbsp;druhému cosi přitahuje&nbsp;– a&nbsp;jednou se&nbsp;jí&nbsp;Georg vyznal, on&nbsp;že&nbsp;vlastně jinak nic nemá než to, co&nbsp;si&nbsp;vydělá svou prací.</span></p>
          <p class="chunk" data-nb-ref-number="37" data-nb-words="42" data-nb-chars="270"><span class="idea" data-nb-ref-number="37" id="idea37" data-nb-words="42" data-nb-chars="270">„Já také nevlastním žádný majetek,“ opáčila mu, „ale milý příteli, tohle snad nebudeme přeceňovat. Nemáme nic, ale budeme-li mít pevnou vůli, že&nbsp;nic nebudeme potřebovat, začneme si&nbsp;leccos vydobývat. Jakou co&nbsp;má&nbsp;nebo nemá cenu, to&nbsp;jsem už&nbsp;měla jednou příležitost poznat.“</span></p>
          <p class="chunk" data-nb-ref-number="38" data-nb-words="38" data-nb-chars="214"><span class="idea" data-nb-ref-number="38" id="idea38" data-nb-words="38" data-nb-chars="214">Vylíčila mu&nbsp;svůj příběh tak, jak se&nbsp;odehrál, do&nbsp;nejmenších podrobností, leccos se&nbsp;v&nbsp;mnohém směru dozvídal jinak, než jak o&nbsp;tom z&nbsp;dřívějška věděl, a&nbsp;obraz děvčete se&nbsp;mu&nbsp;vtiskl do&nbsp;duše jen ještě pevněji a&nbsp;bolestněji.</span></p>
          <p class="chunk" data-nb-ref-number="39" data-nb-words="16" data-nb-chars="92"><span class="idea" data-nb-ref-number="39" id="idea39" data-nb-words="16" data-nb-chars="92">Tak uplynul nějaký čas a&nbsp;každý den prohluboval úctu, jakou vůči sobě ti&nbsp;dva lidé pociťovali.</span></p>
          <p class="chunk" data-nb-ref-number="40" data-nb-words="52" data-nb-chars="313"><span class="idea" data-nb-ref-number="40" id="idea40" data-nb-words="52" data-nb-chars="313">Jednou, když byl u&nbsp;zadavatelky stavby a&nbsp;předkládal jí&nbsp;to&nbsp;a&nbsp;ono, zejména detaily, jaké dříve nebyly zahrnuty do&nbsp;smlouvy, protože se&nbsp;odsouvaly na&nbsp;dobu, až&nbsp;se&nbsp;o&nbsp;nich budou radit zvlášť, a&nbsp;když před ní&nbsp;rozložil několik listů, aby je&nbsp;schválila, řekla Koroně: „Dítě, nekoukejte tak opovážlivě, když někdo něco ukazuje.“</span></p>
          <p class="chunk" data-nb-ref-number="41" data-nb-words="5" data-nb-chars="33"><span class="idea" data-nb-ref-number="41" id="idea41" data-nb-words="5" data-nb-chars="33">Georg rychle pohlédl na&nbsp;hraběnku.</span></p>
          <p class="chunk" data-nb-ref-number="42" data-nb-words="7" data-nb-chars="46"><span class="idea" data-nb-ref-number="42" id="idea42" data-nb-words="7" data-nb-chars="46">„Jděte do&nbsp;svého pokoje,“ řekla hraběnka dívce.</span></p>
          <p class="chunk" data-nb-ref-number="43" data-nb-words="4" data-nb-chars="25"><span class="idea" data-nb-ref-number="43" id="idea43" data-nb-words="4" data-nb-chars="25">Oslovená vstala a&nbsp;odešla.</span></p>
          <p class="chunk" data-nb-ref-number="44" data-nb-words="54" data-nb-chars="326"><span class="idea" data-nb-ref-number="44" id="idea44" data-nb-words="54" data-nb-chars="326">Stavitel ještě poukázal na&nbsp;několik věcí, které tu&nbsp;měl rozloženy, ale dopodrobna se&nbsp;do&nbsp;ničeho nepouštěl. Všechno odbyl jen zběžně, řekl, že&nbsp;o&nbsp;tom budou ještě jednat, posbíral listy a&nbsp;rovněž odešel. Odebral se&nbsp;za&nbsp;Koronou. Zastihl ji&nbsp;uprostřed pokoje, stála u&nbsp;stolu, ruku měla položenu na&nbsp;rozevřené knize, byly v&nbsp;ní obrázky dětí.</span></p>
          <p class="chunk" data-nb-ref-number="45" data-nb-words="6" data-nb-chars="48"><span class="idea" data-nb-ref-number="45" id="idea45" data-nb-words="6" data-nb-chars="48">„Korono,“ řekl, „já okamžitě všechno připravím.“</span></p>
          <p class="chunk" data-nb-ref-number="46" data-nb-words="12" data-nb-chars="77"><span class="idea" data-nb-ref-number="46" id="idea46" data-nb-words="12" data-nb-chars="77">Neřekla nic, ale dlaň, která spočívala na&nbsp;knize, prudce přitiskla na&nbsp;stránky.</span></p>
          <p class="chunk" data-nb-ref-number="47" data-nb-words="587" data-nb-chars="3364"><span class="idea" data-nb-ref-number="47" id="idea47" data-nb-words="587" data-nb-chars="3364">Popadl ji&nbsp;za&nbsp;obě ruce, stiskl je&nbsp;a&nbsp;hned zas odešel. Vydal se&nbsp;na&nbsp;stavbu, nařídil, co&nbsp;se&nbsp;má&nbsp;stát, protože tu&nbsp;několik dnů nebude, vydal pokyny stavbyvedoucímu, objednal si&nbsp;povoz, nasedl do&nbsp;něho a&nbsp;odjel. Hodinku cesty od&nbsp;hraběnčina zámku byl na&nbsp;konci jedné zahrady domek, který patřil jedné bezdětné vdově. Zbudoval si&nbsp;ho&nbsp;jeden rolník, který také trochu obchodoval, a&nbsp;tak vídal v&nbsp;cizině i&nbsp;leccos lepšího, také si&nbsp;vydělal trochu víc, než mají obyčejně lidé jeho stavu, aby jednou s&nbsp;dětmi příjemně bydlel. Jenže žádné děti neměl, zemřel, když stavba ještě nebyla hotová, a&nbsp;vdova s&nbsp;jedinou děvečkou bydlely než v&nbsp;jizbě v&nbsp;přízemí, dva pokoje v&nbsp;patře byly pořád prázdné a&nbsp;marně čekaly na&nbsp;zařízení. K&nbsp;této ženě zajel stavitel, řekl, že&nbsp;by&nbsp;si&nbsp;rád pronajal dva pokoje v&nbsp;patře a&nbsp;zařídil si&nbsp;je&nbsp;i&nbsp;s&nbsp;kuchyní, pokud bude mít i&nbsp;právo trochu se&nbsp;procházet po&nbsp;zahradě a&nbsp;užívat si&nbsp;vzduchu a&nbsp;krásy sadu. Vdova s&nbsp;radostí na&nbsp;všechno přistoupila a&nbsp;uzavřeli ústní dohodu. Potom Georg odjel do&nbsp;nejbližší malé obce, kde byl truhlář, objednal u&nbsp;něho to&nbsp;nejjednodušší zařízení, řekl, v&nbsp;jakém pořadí se&nbsp;má&nbsp;vyrobit, a&nbsp;dal pokyn, aby je&nbsp;dodali do&nbsp;vdovina domku. Od&nbsp;truhláře odjel pak do&nbsp;města tři míle vzdáleného, tam ze&nbsp;své malé peněžní zásoby koupil, co&nbsp;mu&nbsp;připadalo ze&nbsp;všeho nejpotřebnější, naskládal všechno do&nbsp;kufru a&nbsp;druhého dne se&nbsp;s&nbsp;ním vrátil k&nbsp;vdově; postavil ho&nbsp;co&nbsp;první zařízení do&nbsp;pokojů, které mezitím zametli a&nbsp;vydrhli. Zůstal tu, povoz poslal domů, řídil všechny práce, aby se&nbsp;v&nbsp;jizbách dalo bydlet, a&nbsp;popoháněl truhláře. Když bylo nejnutnější hotovo, pěšky se&nbsp;vydal do&nbsp;zámku za&nbsp;hraběnkou, ohlásil se&nbsp;u&nbsp;ní a&nbsp;řekl, že&nbsp;si&nbsp;vezme Koronu za&nbsp;ženu. Hraběnka zpočátku to&nbsp;a&nbsp;ono namítala, pak však už&nbsp;ničemu nebránila. Když se&nbsp;s&nbsp;ní Korona přišla rozloučit, seděla hraběnka u&nbsp;karet, a&nbsp;podala jí&nbsp;ruku. Mladí snoubenci usedli do&nbsp;připraveného kočáru, odjeli do&nbsp;města a&nbsp;tam je&nbsp;podle zvyku jejich církve oddali. Bylo už&nbsp;hodně pozdě večer a&nbsp;měsíc v&nbsp;úplňku již vysílal své paprsky všemi okny do&nbsp;domku, když sem dorazili a&nbsp;vyšli do&nbsp;svých pokojů. Vdova přinesla světla&nbsp;– a&nbsp;když Korona, poté co&nbsp;osaměli, poklekla u&nbsp;stolu z&nbsp;měkkého dřeva, aby krátkou motlitbou poděkovala Bohu, zdála se&nbsp;Georgovi vedle toho syrového dřeva tak nekonečně krásná, až&nbsp;mu&nbsp;bylo nepochopitelné, že&nbsp;se&nbsp;o&nbsp;ni neucházely tisíce mužů. Nevěděl, že&nbsp;ji&nbsp;považovali za&nbsp;drsnou a&nbsp;že leckterý, kdo zavítal do&nbsp;zámku jako host, aby se&nbsp;tu&nbsp;poveselil anebo bůhvíproč a&nbsp;napadaly ho&nbsp;svůdnické myšlenky, tváří v&nbsp;tvář její tvrdosti a&nbsp;chladu se&nbsp;jich zase vzdal. U&nbsp;zdi mezi okny stál stůl, menší stál ještě v&nbsp;pozadí u&nbsp;stěny, pak tu&nbsp;byly ještě dvě židle a&nbsp;ve vedlejším pokoji stály postele. Další pokoj nebyl ještě hotov. Všechno, co&nbsp;se&nbsp;tu&nbsp;vyskytovalo, bylo z&nbsp;měkkého nenatřeného dřeva. Okny, na&nbsp;nichž ještě nebyly záclony, padalo dovnitř měsíční světlo a&nbsp;podivuhodně se&nbsp;mísilo se&nbsp;světlem svic a&nbsp;ta dvojí zář oblévala všechno, co&nbsp;tu&nbsp;uvnitř bylo. Koronin kufr mezitím dole uvolnili v&nbsp;kočáře z&nbsp;pásů, vynesli nahoru a&nbsp;postavili v&nbsp;pokoji na&nbsp;zem. Venku, ačkoli jaro sotva právě uplynulo, nadešla velice krásná letní noc, na&nbsp;měkké, bezmračné obloze tkvěl měsíc jakoby s&nbsp;rouškou a&nbsp;tu a&nbsp;tam rostly stromy, na&nbsp;nichž se&nbsp;občas zaleskl nějaký ten lístek, bylo slabě zaslechnout šumění řeky, do&nbsp;něho občas zaklokotal kos: Všechno bylo tak, jako kdyby se&nbsp;vůbec nic nebylo přihodilo&nbsp;– a&nbsp;těm dvěma lidem, kteří vešli do&nbsp;nového vztahu, připadal celý svět úplně proměněný.</span></p>
          <p class="chunk" data-nb-ref-number="48" data-nb-words="138" data-nb-chars="811"><span class="idea" data-nb-ref-number="48" id="idea48" data-nb-words="138" data-nb-chars="811">Druhý den ráno, když ještě ani téměř nezasvitly první paprsky, sehnula se&nbsp;Korona ke&nbsp;kufru, co&nbsp;ho&nbsp;Georg přivezl z&nbsp;města, a&nbsp;hledala v&nbsp;něm bílé záclony; byly asi v&nbsp;něm, když ještě ne&nbsp;na&nbsp;oknech; hodlala je&nbsp;rozvěsit. Pak odmetla tu&nbsp;trochu prachu, který se&nbsp;usadil od&nbsp;včerejška, pak vyndala všechno ze&nbsp;svého a&nbsp;z&nbsp;Georgova kufru na&nbsp;stůl a&nbsp;na dvě jediné židle. Pak vyšla do&nbsp;kuchyně, zablyštělo se&nbsp;jí&nbsp;v&nbsp;ústrety čistoskvoucí nádobí, které obstarala vdova, stěny byly nově nabíleny, celá kuchyň se&nbsp;jen leskla, na&nbsp;lavici stály ploché nádoby sbité z&nbsp;měkkého dřeva a&nbsp;do sněhobíla vydrhnuté, už&nbsp;v&nbsp;nich byla průzračná, čerstvá, třpytivá voda, přímo se&nbsp;nabízející k&nbsp;napití a&nbsp;pocházející z&nbsp;místních pramenů, které byly pověstné svou výtečností. Objevila se&nbsp;nově přijatá děvečka, obě ženy se&nbsp;daly do&nbsp;hospodaření; Korona sama vařila.</span></p>
          <p class="chunk" data-nb-ref-number="49" data-nb-words="23" data-nb-chars="130"><span class="idea" data-nb-ref-number="49" id="idea49" data-nb-words="23" data-nb-chars="130">Georg se&nbsp;vydal za&nbsp;dílem, které měl porůznu rozpracované, a&nbsp;staral se, aby postupovalo; zašel sem i&nbsp;tam a&nbsp;nařídil, co&nbsp;bylo potřeba.</span></p>
          <p class="chunk" data-nb-ref-number="50" data-nb-words="597" data-nb-chars="3493"><span class="idea" data-nb-ref-number="50" id="idea50" data-nb-words="597" data-nb-chars="3493">Mezitím postupně dorazilo to&nbsp;a&nbsp;ono, rozestavělo se&nbsp;po&nbsp;pokojích, stolek s&nbsp;květy přišel k&nbsp;oknu, do&nbsp;měkkých postelí se&nbsp;pokladlo sněhobílé povlečení, a&nbsp;kdykoliv pak Georg zavítal domů, vítal ho&nbsp;vždy přímo svatostánek čistoty. Osamělá vdova měla z&nbsp;tak sličné mladé ženy nezměrnou radost. Ta&nbsp;se&nbsp;den co&nbsp;den od&nbsp;rána do&nbsp;večera činila s&nbsp;vyhrnutými rukávy, a&nbsp;když Georg viděl to&nbsp;dítě vychovávané v&nbsp;takové hojnosti, jak stojí dole u&nbsp;studny a&nbsp;jednou rukou tahá za&nbsp;bidlo a&nbsp;druhou drží nádobu, aby se&nbsp;voda nevylila, málem mu&nbsp;jí&nbsp;bylo líto. Ovšem tvář téměř spanile sličná jí&nbsp;celá zářila, rty byly svěží a&nbsp;bílé zuby se&nbsp;jí&nbsp;jen leskly. Žili si&nbsp;tu, Georg ji&nbsp;nikam neuvedl, a&nbsp;tak ani oni neměli hosty a&nbsp;jen si&nbsp;tak hospodařili. Hned poté, co&nbsp;se&nbsp;vzali, poslal Georg hraběnce dopis, v&nbsp;němž jí&nbsp;oznamoval, že&nbsp;nadále už&nbsp;nepovede stavbu, kterou pro ni&nbsp;budoval, protože vzhledem k&nbsp;jejímu vztahu vůči němu Georg nadále není s&nbsp;to pokračovat v&nbsp;té záležitosti s&nbsp;čirou myslí. Hraběnka vedla proti němu proces, prohrála ho&nbsp;však záhy, protože smlouva mluvila jasně. Práce měl Georg proti očekávání víc a&nbsp;víc. Zpočátku na&nbsp;sebe upozornil oním procesem, lidé se&nbsp;zvědavě pídili po&nbsp;takovém staviteli, ovšem postupně za&nbsp;něj mluvila jen a&nbsp;jen jeho práce, ukázalo se, co&nbsp;je&nbsp;zač, pomalu vešlo široko daleko ve&nbsp;známost, jak krásné jsou jeho nápady, a&nbsp;docházely mu&nbsp;tu&nbsp;z&nbsp;té, tu&nbsp;z&nbsp;oné strany dopisy, jež ho&nbsp;žádaly, aby posoudil anebo změnil to&nbsp;nebo ono dílo. V&nbsp;tom malém domečku se&nbsp;vzmáhal blahobyt a&nbsp;útulnost. Vyklidila se&nbsp;komora vedle obou pokojů, beztak v&nbsp;ní bylo jen samé staré harampádí, a&nbsp;zřídil se&nbsp;v&nbsp;ní další pokoj, Georg ještě pak nad ním, tam kde dřív byla jen pustá půda, dal zbudovat pokoj čtvrtý, a&nbsp;v&nbsp;obydlí vládla pohoda čím dál jásavější a&nbsp;zářivější. Vdova svolila, aby si&nbsp;Georg v&nbsp;přízemí zřídil dvě jizby pro své rýsovače, místnosti byly směrem do&nbsp;zahrady a&nbsp;jinak se&nbsp;nepoužívaly, a&nbsp;jednu komoru pro sebe, tam se&nbsp;rozestavěly stoly, na&nbsp;nich se&nbsp;rozložily velké papíry a&nbsp;rýsovaly všechny ty&nbsp;čáry a&nbsp;malovaly jemné barvy, které k&nbsp;velkému vdovinu podivu byly nezbytné, než se&nbsp;jakákoliv stavba mohla začít budovat. Vdova ty&nbsp;dva měla ráda tak, až&nbsp;jako kdyby k&nbsp;nim patřila, a&nbsp;uskrovnila se&nbsp;v&nbsp;té nejtitěrnější místnosti, aby jen měli dost prostoru a&nbsp;nemuseli se&nbsp;třeba z&nbsp;nedostatku pohodlí stěhovat někam jinam. Georg pro Koronu najal ještě jednu děvečku. Namísto dřívějšího vybavení, jež sestávalo vesměs z&nbsp;měkkého dřeva a&nbsp;ani nebylo natřené, dávno už&nbsp;z&nbsp;města, kde je&nbsp;Georg objednal a&nbsp;z&nbsp;valné většiny dal zhotovit podle vlastních náčrtů, dorazilo jedno po&nbsp;druhém vybavení lakované a&nbsp;výtečně vypracované. S&nbsp;něžností, jaká bývá vlastní lidem, kteří jsou sami, snažil se, aby Koronu v&nbsp;dárcích, které jí&nbsp;dával, i&nbsp;v&nbsp;nezbytnostech, které v&nbsp;domě být musely, obklopil věcmi ušlechtilými a&nbsp;nákladnými, jaké asi mívala kolem sebe v&nbsp;dětství, tak aby se&nbsp;cítila dobře a&nbsp;nepostrádala je&nbsp;příliš bolestně; ale protože měl jemný smysl pro krásu, nebyly ty&nbsp;věci pouze svědky zámožnosti a&nbsp;ušlechtilosti, nýbrž byly i&nbsp;krásné, a&nbsp;tak plnil obydlí postupně předměty, které svou poklidnou a&nbsp;vznešenou důstojností působily na&nbsp;duši každého, kdo se&nbsp;na&nbsp;ně&nbsp;díval. Korona byla téměř pořád sama, nikdy nevyhledávala společnost, téměř nikam nevycházela a&nbsp;hospodařila pro Georga, zvětšovala jeho jmění, které považovala za&nbsp;cosi svěřeného. Osvojila si&nbsp;talent vnímat krásu, kterou se&nbsp;zvolna obydlí plnilo, a&nbsp;vnímala ji&nbsp;víc a&nbsp;víc, tak jak se&nbsp;jí&nbsp;tříbil duch. Pořádala věci podle citu, který v&nbsp;sobě probudila, a&nbsp;nepřestávala je&nbsp;pořádat, dokud nebyly umístěny co&nbsp;nejpříhodněji.</span></p>
          <p class="chunk" data-nb-ref-number="51" data-nb-words="68" data-nb-chars="413"><span class="idea" data-nb-ref-number="51" id="idea51" data-nb-words="68" data-nb-chars="413">Tak si&nbsp;tu&nbsp;žili ti&nbsp;dva lidé. Georg se&nbsp;vždycky radoval, když mohl být doma několik dnů po&nbsp;sobě a&nbsp;vnímat blahodárnost domácího krbu. Zvykl si&nbsp;říkat manželce jejím druhým jménem Alžběto: dělal to&nbsp;vždycky, kdykoliv byl naladěn zvláště důvěrně a&nbsp;přátelsky, protože mu&nbsp;tohle jméno připadalo domáčtější a&nbsp;vlídnější. Nechce si&nbsp;pořád připomínat korunu, říkal v&nbsp;žertu, to&nbsp;mu&nbsp;pak připadá spíš jako vládkyně než jako manželka.</span></p>
          <p class="chunk" data-nb-ref-number="52" data-nb-words="246" data-nb-chars="1451"><span class="idea" data-nb-ref-number="52" id="idea52" data-nb-words="246" data-nb-chars="1451">Jen jedno scházelo manželům k&nbsp;úplnému štěstí: neměli děti. Byli spolu už&nbsp;čtvrtý rok, a&nbsp;i když se&nbsp;odvažovali bolestný pocit z&nbsp;této okolnosti vyslovit jen úplně o&nbsp;samotě a&nbsp;mezi sebou, vdova jemnocitem vlastním pouze ženám přece vytušila, jak se&nbsp;věci mají, a&nbsp;začasté byla neúnavná ve&nbsp;vyprávění příběhů o&nbsp;tom, jak lidé byli spolu sezdáni tak a&nbsp;tak dlouho, nedostávalo se&nbsp;jim požehnání dětí, a&nbsp;jak potom najednou a&nbsp;mnohdy i&nbsp;hojně děti přišly. Tyhle příběhy čerpala většinou z&nbsp;vlastní zkušenosti. Ti&nbsp;lidé valnou měrou ještě žili a&nbsp;kdokoliv se&nbsp;jich mohl kdykoliv zeptat, jestli je&nbsp;to&nbsp;pravda. Jistě ta&nbsp;nebohá žena měla vzhledem ke&nbsp;své bezdětnosti dost důvodů pídit se&nbsp;po&nbsp;takových příbězích a&nbsp;tak šálit vlastní niternou beznaděj, vidět kdesi v&nbsp;budoucnosti ty&nbsp;krásné andělíčky s&nbsp;plavými kučerami, jak budou jednou kolem nich dovádět v&nbsp;tom jejich mrňavém domku. Jenže oni ne&nbsp;a&nbsp;ne přijít. Nakonec její muž zemřel, vzdor nabídkám, které přicházely, už&nbsp;se&nbsp;nevdala, vzdala se&nbsp;vdavek a&nbsp;všichni ti&nbsp;andělíčkové s&nbsp;plavými kučerami, co&nbsp;měli přijít, se&nbsp;s&nbsp;ním navždy vytratili do&nbsp;nebeské říše. Postupně na&nbsp;ně&nbsp;zapomínala, roky zvolna plynuly. Ale teď ve&nbsp;svém věku musela tváří v&nbsp;tvář velké lásce ke&nbsp;Koroně, kterou v&nbsp;sobě chovala, znovu hrát stejnou hru své obraznosti, protože nemohla strpět, aby ta&nbsp;krásná mladá žena neměla děti, a&nbsp;ve své naději, že&nbsp;se&nbsp;jí&nbsp;ještě dostane onoho požehnání, doufala stejně pevně, že&nbsp;Koroně andělíčkové přijdou, tak jako v&nbsp;ně kdysi doufala sama.</span></p>
          <p class="chunk" data-nb-ref-number="53" data-nb-words="773" data-nb-chars="4441"><span class="idea" data-nb-ref-number="53" id="idea53" data-nb-words="773" data-nb-chars="4441">Znovu uběhlo několik let, a&nbsp;naděje se&nbsp;nesplnila. Obchody často držely Georga celé týdny daleko od&nbsp;domova, pořád ještě jich bylo víc a&nbsp;víc, takže Georg občas musel trávit i&nbsp;měsíc cestováním a&nbsp;další někde hodně daleko a&nbsp;teprve třetí měsíc se&nbsp;jakžtakž dostal domů. Ocital se&nbsp;při tom v&nbsp;naší krásné vlasti stále víc na&nbsp;jihu, a&nbsp;ježto se&nbsp;kdysi naučil tak milovat lesy, jichž se&nbsp;mu&nbsp;v&nbsp;jeho rodišti truchlivě nedostávalo, umínil si, že&nbsp;se&nbsp;do&nbsp;smrti usadí poblíž jednoho takového lesa. Byl to&nbsp;krásný mírný svah s&nbsp;lukami a&nbsp;poli&nbsp;– hustými křovisky na&nbsp;dvou různých místech po&nbsp;hladkých oblázcích zurčely shůry dva průzračné potoky&nbsp;– za&nbsp;svahem začínal poklidný les s&nbsp;duby, s&nbsp;jasany, s&nbsp;javory a&nbsp;s&nbsp;lískovými keři stoupat vzhůru, v&nbsp;něm se&nbsp;vinuly málem sličné zahradní cestičky, a&nbsp;nebylo v&nbsp;něm málo zelených šťavnatých trávníků. Pak už&nbsp;mířil vzhůru rychleji, objevoval se&nbsp;smrk a&nbsp;jiní divocí horští obyvatelé, kteří mezi kmeny měli už&nbsp;méně trávy, zato voňavý kvetoucí vřes. Několik hodin putování táhl se&nbsp;pořád les, pak jehličnaté stromy řídly a&nbsp;vadly, kolem dokola válela se&nbsp;suť a&nbsp;odírala kůru jednotlivých stromů, co&nbsp;tu&nbsp;ještě stály, a&nbsp;nakonec už&nbsp;tu&nbsp;strměly jen skály. Pokud se&nbsp;člověk od&nbsp;okraje dubového lesa ohlédl na&nbsp;svah s&nbsp;poli a&nbsp;s&nbsp;lukami a&nbsp;pak obzíral údolí táhnoucí se&nbsp;dál a&nbsp;dál, zahlédl bezmála znovu jeden les, hustý les, ale samých ovocných stromů&nbsp;– zdánlivě hustý; vzdálenost totiž jednotlivě stojící stromy, rozptýlené po&nbsp;lukách a&nbsp;mezi poli, sunula k&nbsp;sobě, a&nbsp;mezi vším tím se&nbsp;táhly ploty s&nbsp;kvetoucími křovisky a&nbsp;většinou s&nbsp;drobnými zurčícími potůčky hned vedle nich tak, jak je&nbsp;to&nbsp;v&nbsp;té krásné zemi běžné, ze&nbsp;stromů vykukovaly hodně od&nbsp;sebe vzdáleny četné doškové střechy, a&nbsp;když nastal večer a&nbsp;modré stíny se&nbsp;kladly do&nbsp;zeleně, z&nbsp;kamen, na&nbsp;nichž se&nbsp;vařila večeře, stoupal bezpočet modrých sloupů dýmu, anebo nad tou vlhkou šťavnatou zelení tkvěla tenká jemná modrá vrstva. Jedna část svahu spolu s&nbsp;kusem dubového lesa byla na&nbsp;prodej. Georg si&nbsp;myslel, že&nbsp;dům by&nbsp;mohl docela dobře stát nahoře, tak by&nbsp;se&nbsp;vyhnuli vlhkosti v&nbsp;údolí, a&nbsp;zatoužil získat to&nbsp;místo. Proto se&nbsp;domluvil s&nbsp;prodejcem, že&nbsp;ten počká dva týdny, pak dostane od&nbsp;něho prohlášení, a&nbsp;pokud Georg to&nbsp;místo chtít už&nbsp;nebude, majitel bude mít právo na&nbsp;pevně stanovenou částku jako odstupné. Tenhle návrh majitel přijal. Georg vzápětí odjel domů, posadil Koronu do&nbsp;kočáru a&nbsp;vydal se&nbsp;s&nbsp;ní znovu ke&nbsp;svahu s&nbsp;lesem, aby jí&nbsp;to&nbsp;místo ukázal a&nbsp;zeptal se&nbsp;jí, jestli se&nbsp;jí&nbsp;líbí. Oběma byl vrozen smysl pro útulnost a&nbsp;mezi své oblíbené záměry už&nbsp;delší dobu, od&nbsp;chvíle, co&nbsp;začalo růst jejich jmění, počítali to, že&nbsp;si&nbsp;jednou na&nbsp;místě, které se&nbsp;jim bude zamlouvat, postaví usedlost, že&nbsp;si&nbsp;ji&nbsp;zařídí, jak to&nbsp;bude jejich srdci hovět, a&nbsp;celý život že&nbsp;budou všechno upravovat a&nbsp;zkrášlovat, dokud se&nbsp;Bohu nezalíbí jednoho odvolat od&nbsp;druhého a&nbsp;posléze i&nbsp;druhého docela ze&nbsp;světa. Věřili, že&nbsp;ten záměr není pomysl, že&nbsp;skýtá nezničitelnou jistotu, pokud budou žít, jelikož jen na&nbsp;nich záleží, jestli ho&nbsp;uvedou ve&nbsp;skutek dnes nebo zítra, tak jak jim bude libo.&nbsp;– A&nbsp;teď stála Korona na&nbsp;místě, které Georg vybral, které se&nbsp;mu&nbsp;líbilo a&nbsp;které, pokud ona bude chtít, mohlo být jejich. Jak málo kdysi chápala, když měla dědit pole, lesy, kopce, statky, co&nbsp;je&nbsp;to&nbsp;majetek&nbsp;– a&nbsp;jak teď, kdy stála tady, byla zkoprnělá, téměř otřesená, když věděla, jak těžce se&nbsp;na&nbsp;všechno vydělává, jak ten jejich výdobytek je&nbsp;pouhým náhodným výsledkem šťastného talentu jejího muže a&nbsp;jak pomalu se&nbsp;dospívá k&nbsp;tomu, než člověk o&nbsp;jednom koutu země může říci: tohle je&nbsp;můj přítel a&nbsp;tohle je&nbsp;můj domov! Jí&nbsp;se&nbsp;to&nbsp;místo líbilo skoro ještě víc než jejímu manželovi, a&nbsp;protože jejich tužby navzájem ladily, vypořádali tu&nbsp;věc a&nbsp;zaplatili žádanou částku. Pak zase odjeli domů a&nbsp;začalo se&nbsp;hned plánovat. Georg, když pracoval, nikdy neměl ve&nbsp;zvyku ukazovat jí&nbsp;své písemnosti, Korona to&nbsp;také nikdy nežádala, i&nbsp;když vždy uměla vnímat krásu konečné podoby nějakého nápadu a&nbsp;ocenit ji. Tentokrát však, když byl Georg hotov s&nbsp;nákresy stavebních plánů, přišel k&nbsp;ní do&nbsp;pokoje, rozložil všechno na&nbsp;stůl a&nbsp;zeptal se, jestli se&nbsp;jí&nbsp;to&nbsp;líbí. Korona hned všemu neporozuměla, dala si&nbsp;leccos vysvětlit, a&nbsp;když si&nbsp;už&nbsp;dokázala učinit obraz o&nbsp;celku, po&nbsp;nevýznamných námitkách, jejichž oprávněnost ovšem zase Georg musel uznat, projevila veliké potěšení a&nbsp;spokojenost. Georg poskládal dokumenty, provedl drobné změny a&nbsp;hned nato se&nbsp;dal do&nbsp;díla, začal uzavírat smlouvy s&nbsp;jednotlivými příslušnými pracovníky a&nbsp;už tehdy se&nbsp;rozhodlo, kde se&nbsp;budou získávat a&nbsp;jak pořizovat suroviny.</span></p>
          <p class="chunk" data-nb-ref-number="54" data-nb-words="76" data-nb-chars="458"><span class="idea" data-nb-ref-number="54" id="idea54" data-nb-words="76" data-nb-chars="458">Vzápětí se&nbsp;začalo s&nbsp;vyměřováním půdorysů, kopáči dolovali své náspy, vyrůstalo lešení a&nbsp;zakrátko se&nbsp;ze&nbsp;stavby ozývalo dunění a&nbsp;bušení a&nbsp;stěny se&nbsp;tyčily už&nbsp;nad zemí. Georg k&nbsp;mnoha dílům, na&nbsp;něž musel dozírat, musel teď ještě velet stavbě vlastního domu. Ještě než byl dům hotov, často brával Koronu na&nbsp;staveniště s&nbsp;sebou, aby se&nbsp;podívala, jak dílo pokračuje, a&nbsp;procházela mezi hrubými vlhkými zdmi, po&nbsp;kymácivých prknech a&nbsp;kolem džberů se&nbsp;šplouchající maltou.</span></p>
          <p class="chunk" data-nb-ref-number="55" data-nb-words="334" data-nb-chars="1988"><span class="idea" data-nb-ref-number="55" id="idea55" data-nb-words="334" data-nb-chars="1988">Uplynuly dva roky, než bylo dílo hotovo, protože Georg chtěl nejenom dům dobře postavit, ale také nechat zdi dobře vyschnout, aby se&nbsp;dbalo zdraví. Lešení bylo sňato už&nbsp;dříve a&nbsp;venkované zálibně pohlíželi nahoru na&nbsp;bílý dům s&nbsp;líbeznou střechou z&nbsp;červených tašek, který tam povstal a&nbsp;z&nbsp;temného zalesněného svahu pozdravoval zeleň luk a&nbsp;ovocných stromů v&nbsp;dolině. Konečně nadešel čas, kdy všechno už&nbsp;bylo do&nbsp;té&nbsp;míry hotovo, že&nbsp;se&nbsp;mohli nastěhovat. Georg nevybudoval nic okázalého, dbal spíš na&nbsp;vlídnost a&nbsp;na pohodlí. Na&nbsp;nádvoří byla sloupová chodba, taková, jakou míval otec; Korona ji&nbsp;velice milovala; byly tu&nbsp;pokoje, postaráno bylo i&nbsp;o&nbsp;přátele, pokud by&nbsp;nějací zavítali anebo by&nbsp;se&nbsp;z&nbsp;nějakého jiného důvodu zvětšil počet obyvatel; pak tu&nbsp;byla kuchyně, téměř svatostánek, kde Korona ráda hospodařila; pak chodby, postranní budovy a&nbsp;všechno, jak se&nbsp;slušelo a&nbsp;patřilo. Jinak byl celek nevelký a&nbsp;pěkně pohromadě. Zahrada se&nbsp;měla prostírat až&nbsp;k&nbsp;lesu a&nbsp;neznatelně se&nbsp;do&nbsp;něho vytrácet. K&nbsp;malému skleníku se&nbsp;přistavěla příslušná zařízení. Takové to&nbsp;tedy všechno bylo, když došlo na&nbsp;přestěhování. Korona začala balit už&nbsp;dlouho předtím. Georg dal vyrobit velký počet pevných beden, do&nbsp;nich se&nbsp;věci ukládaly jednotlivě i&nbsp;hromadně, tak aby se&nbsp;mohlo s&nbsp;bednami i&nbsp;pohazovat a&nbsp;aby se&nbsp;mohly valit, jak bylo libo, a&nbsp;žádná věc se&nbsp;nepoškodila. Korona pracovala celý den, zavinovala to&nbsp;a&nbsp;ono, balila, měnila, znovu balila&nbsp;– a&nbsp;tak jak se&nbsp;vdovin domek postupně prázdnil, vršily se&nbsp;bedny na&nbsp;chodbě a&nbsp;v&nbsp;prostorném průjezdu. Už&nbsp;přijely vozy, na&nbsp;ně&nbsp;se&nbsp;všechno naložilo, a&nbsp;jeden po&nbsp;druhém odjely. Konečně, jako nějaká poslední cennost, nasedli i&nbsp;oni do&nbsp;kočáru a&nbsp;vydali se&nbsp;za&nbsp;ostatními cennostmi. Osamělá vdova, v&nbsp;jejímž domku doposud bydleli a&nbsp;která k&nbsp;těm dvěma lidem tak přilnula, že&nbsp;se&nbsp;od&nbsp;nich nemohla odloučit, odjela s&nbsp;nimi jako jakási společnice a&nbsp;Koronina přátelská služebnice, tak jak jí&nbsp;byla doposud. Na&nbsp;Georgovu radu svůj domek, ač&nbsp;jej zpočátku chtěla prodat, než pronajala a&nbsp;s&nbsp;radostí se&nbsp;k&nbsp;němu otočila zády.</span></p>
          <p class="chunk" data-nb-ref-number="56" data-nb-words="273" data-nb-chars="1651"><span class="idea" data-nb-ref-number="56" id="idea56" data-nb-words="273" data-nb-chars="1651">Když dojeli na&nbsp;novostavbu a&nbsp;Georg hned zas musel na&nbsp;nějaké to&nbsp;vzdálené staveniště, propuklo vybalování a&nbsp;pořádání, Korona nad ním měla hlavní dohled a&nbsp;velela dělníkům, které tu&nbsp;měla k&nbsp;ruce. Když se&nbsp;Georg zase vrátil a&nbsp;s&nbsp;ním dorazila přehršel nově pořízených věcí, nejdřív se&nbsp;všechno řádně zařizovalo a&nbsp;rozestavovalo. Korona měla co&nbsp;dělat od&nbsp;časného rána až&nbsp;do&nbsp;pozdního večera. Vybírala, zavrhovala, znovu vybírala a&nbsp;postupně místnost za&nbsp;místností vycházela z&nbsp;jejích rukou jako dokonalost sama, až&nbsp;bylo posléze zútulněno úplně všechno a&nbsp;všechny místnosti pozbyly onoho původního hrubého a&nbsp;nehostinného vzhledu, kterým příchozí vítaly, ovšem hodně týdnů ještě se&nbsp;tu&nbsp;musela umístit dvířka, tam zas zazdít spára, tady odebrat břevno, tu&nbsp;zas zasypat jáma, až&nbsp;se&nbsp;konečně vytratila veškerá syrovost a&nbsp;novost a&nbsp;majetek a&nbsp;obyvatelnost srostly vjedno, jako kdyby tomu tak bylo odjaktěživa. Zahrada, v&nbsp;níž se&nbsp;ponechaly ovocné a&nbsp;další stromy, co&nbsp;tu&nbsp;už&nbsp;předtím stály, začala se&nbsp;rovněž vylupovat ze&nbsp;svého původního stavu, tu&nbsp;a&nbsp;tam ukazovat květy a&nbsp;záhony tak, jak je&nbsp;Korona měla ráda a&nbsp;jak to&nbsp;zahradě věru slušelo. Vyrašily hezké a&nbsp;pestré obdélníky zeleniny a&nbsp;po prvním roce se&nbsp;dokončený skleník v&nbsp;povětří jen blyštěl. Téměř všechno se&nbsp;zbudovalo tak, jak to&nbsp;bylo v&nbsp;malém vdovině domečku, jen velkoryseji, protože tady bylo víc místa a&nbsp;dovezly se&nbsp;sem věci drahocennější a&nbsp;hojnější. Georg rozestavil sbírky a&nbsp;Korona pořádala ostatní věci, až&nbsp;nakonec tu&nbsp;bylo něco jako vzdušný veselý svatostánek vkusu a&nbsp;řádu.&nbsp;– Je&nbsp;milé pomyšlení, má-li člověk dost pozemského jmění, že&nbsp;si&nbsp;může všechno poskládat na&nbsp;jedno místo a&nbsp;říci si: „Tady budeš žít a&nbsp;tady umřeš&nbsp;– patří to&nbsp;tobě!“</span></p>
          <p class="chunk" data-nb-ref-number="57" data-nb-words="164" data-nb-chars="930"><span class="idea" data-nb-ref-number="57" id="idea57" data-nb-words="164" data-nb-chars="930">Zpočátku, kdy bylo toho tolik co&nbsp;dělat, čas jim ubíhal rychleji než kdy jindy, a&nbsp;přešly dva roky a&nbsp;oni si&nbsp;ani neuvědomili, kam se&nbsp;poděly; ale potom, když konečně se&nbsp;dům uspořádal, všechno plynulo zvolna a&nbsp;rozumně. Počínali si&nbsp;tak, jak to&nbsp;dělali i&nbsp;dřív. Georg musel tu&nbsp;a&nbsp;tam odjet, tu&nbsp;byl za&nbsp;svými záležitostmi dlouho pryč, tu&nbsp;zas mohl na&nbsp;nějaký čas zavítat domů. I&nbsp;tady žili hodně osaměle, neměl v&nbsp;domě ani své místnosti na&nbsp;rýsování, aby se&nbsp;nerušil venkovský poklid, měl je&nbsp;roztroušené porůznu po&nbsp;kraji&nbsp;– tady nemívali nikdy společnost, a&nbsp;co lidé říkají, to&nbsp;jim bylo jedno&nbsp;– nestýkali se&nbsp;s&nbsp;nimi vůbec, byli vlastně pouze jeden pro druhého. V&nbsp;domě vládl čím dál větší řád, stále víc sedávali v&nbsp;tom svém kypícím majetku a&nbsp;pohlíželi na&nbsp;divukrásný svět venku. Ale nevyplňovala se&nbsp;jedna tužba, která mohla všechno ostatní korunovat anebo vůči níž se&nbsp;mohlo všechno ostatní vyjevit jako cosi, co&nbsp;mohou postrádat: pořád ještě neměli děti.</span></p>
          <p class="chunk" data-nb-ref-number="58" data-nb-words="210" data-nb-chars="1314"><span class="idea" data-nb-ref-number="58" id="idea58" data-nb-words="210" data-nb-chars="1314">Jmění jim rostlo, do&nbsp;domu přibývala i&nbsp;rozličná umělecká díla, mezi přívětivými síněmi se&nbsp;tyčil pomník z&nbsp;bílého mramoru, nejeden pokoj zdobil obraz velké ceny, a&nbsp;jak to&nbsp;tak mezi bezdětnými manželi často bývá, když Georg byl delší dobu pryč a&nbsp;přijel domů, anebo při jiných příležitostech, které mohl využít, vozil Koroně dárky, ať&nbsp;už&nbsp;to&nbsp;byl drahocenný šátek, šperk, stříbrná nádoba, ať&nbsp;to&nbsp;byla nějaká umná součást zařízení, a&nbsp;nakonec byla obklopena spoustou věcí a&nbsp;hračiček, až&nbsp;často nevěděla, kam je&nbsp;má&nbsp;zastrčit nebo kam postavit. Ona jej zato doma vítala, vždy když se&nbsp;vracel z&nbsp;cest, takovou průzračnou čistotou, takovým leskem a&nbsp;třpytem, že&nbsp;si&nbsp;nemohl neříci, pokud leckdo bydlí ve&nbsp;větší nádheře, přesto není domu, který by&nbsp;byl tak bezvýhradně čistý a&nbsp;zářivý a&nbsp;všechno v&nbsp;něm tak objímavě uspořádané jako ten jeho. V&nbsp;jediném pokoji nebylo zahlédnout zrníčko prachu, skvrnku, náznak nějakého nepořádku. Neustále dělala pořádek a&nbsp;krásné zařízení anebo umělecké předměty, jako třeba nádobí, obrazy a&nbsp;podobně, čistila vždy sama; pečovala například o&nbsp;stoly tak, aby krásu desky naprosto nikde nehyzdil sebemenší škrábanec. Georg býval teď doma častěji a&nbsp;déle; už&nbsp;bral pouze významnější a&nbsp;větší práce, poněvadž si&nbsp;chtěl dopřát klidu, a&nbsp;ostatní díla přenechával mladším a&nbsp;ctižádostivějším, takovým, jakým kdysi býval i&nbsp;on.</span></p>
          <p class="chunk" data-nb-ref-number="59" data-nb-words="45" data-nb-chars="255"><span class="idea" data-nb-ref-number="59" id="idea59" data-nb-words="45" data-nb-chars="255">Tak si&nbsp;žili ti&nbsp;dva lidé, a&nbsp;postrádali to, co&nbsp;jim nebylo dopřáno; a&nbsp;postrádali to&nbsp;tím bolestněji, že&nbsp;se&nbsp;Georgovi na&nbsp;tmavé hlavě tu&nbsp;a&nbsp;tam už&nbsp;vyskytl ojedinělý bílý vlas a&nbsp;Koroně na&nbsp;sličné tváři nejedna jemná čárka, která zvěstovala poznenáhlý počátek stáří.</span></p>
          <p class="chunk" data-nb-ref-number="60" data-nb-words="1195" data-nb-chars="6953"><span class="idea" data-nb-ref-number="60" id="idea60" data-nb-words="1195" data-nb-chars="6953">Jednou je&nbsp;pozvali do&nbsp;jedné rodiny, kde je&nbsp;sice nemilovali ani neměli v&nbsp;nelásce o&nbsp;nic víc než v&nbsp;leckteré rodině jiné, kde ovšem se&nbsp;vůči nim chovali možná upřímněji než nejspíš kdekoliv jinde. Georg se&nbsp;při svých obchodech hodně stýkal s&nbsp;lidmi, jinak se&nbsp;však od&nbsp;nich držel zpátky; přesto občas zašel, kam jej pozvali, protože musel; Korona nechodila téměř nikam a&nbsp;tahle rodina byla jediná, kam s&nbsp;ním už&nbsp;několikrát zašla, pokud za&nbsp;ta&nbsp;léta někdy vyhověl nějakému pozvání, když byl zrovna doma a&nbsp;práce jej v&nbsp;ten čas tolik netísnila. Vyjeli k&nbsp;večeru. Koroně se&nbsp;na&nbsp;stále sličném hrdle skvěl smaragd, na&nbsp;kterém byl ještě jeden takový a&nbsp;jedna perla, celý ten šperk měla na&nbsp;zlatém řetízku ovinut kolem šíje, od&nbsp;níž se&nbsp;odrážel svým matným třpytem tak, jako se&nbsp;onen temně zářící kámen svým vznešeným blyskotáním vylupoval z&nbsp;pozadí hrdla. Jinak měla Korona na&nbsp;sobě černé hedvábné šaty. Vešli do&nbsp;sálu téměř poslední, všichni povstali a&nbsp;uvítali tu&nbsp;osamělou sličnou ženu. Sedělo tu&nbsp;ještě několik dalších žen, obklopených černě oděnými pány, na&nbsp;sličných šatech se&nbsp;jim blyštěly šperky, téměř tak drahocenné jako Koronin anebo i&nbsp;drahocennější, anebo jim jiskřily na&nbsp;holých pažích a&nbsp;na šíjích&nbsp;– ale jiná drahocenná ozdoba, kterou Korona mít nemohla, stála proti dveřím druhého sálu u&nbsp;malých stolků: skupina mnoha dospívajících děvčat spolu se&nbsp;stejně početnými ještě docela malými, které na&nbsp;ně&nbsp;dotíraly. Nedaly se&nbsp;považovat ještě za&nbsp;slečny, vlasy měly doposud ustřižené po&nbsp;chlapecku, byly bez ozdob až&nbsp;na&nbsp;čilé oči, jedna měla nepravý řetízek na&nbsp;hrdle; pod nenápadně střiženým a&nbsp;jakžtakž nazdobeným plátnem vzdouvala se&nbsp;mladá hruď a&nbsp;pod prostými šatečky zářily mladé údy. Dívenky repetily jedna přes druhou, vyptávaly se&nbsp;na&nbsp;všelicos a&nbsp;radovaly se, že&nbsp;jsou tu&nbsp;tak pospolu. Roznášelo se&nbsp;rozmanité občerstvení a&nbsp;ten nárůdek, jak se&nbsp;o&nbsp;nich leckdo vyjádřil, dostal své na&nbsp;malé stolky, u&nbsp;kterých postával a&nbsp;k&nbsp;nimž si&nbsp;pak s&nbsp;rámusem posedal. Zejména byly tu&nbsp;nápadné dvě dívky. Měly na&nbsp;sobě šaty vybrané už&nbsp;poněkud pečlivěji než ostatní, ale stále ještě byly v&nbsp;letech, kdy pro ně&nbsp;šaty ještě nic neznamenají; byly trochu větší a&nbsp;do nevýrazné radosti děcka mísila se&nbsp;už&nbsp;mírná líbeznost dívky. Jedna byla plavá a&nbsp;něžná, byla už&nbsp;víc slečna, druhá robustnější a&nbsp;tmavá, ale výrazem, oděním a&nbsp;účesem ještě chlapečtější než sestra. Byli to&nbsp;sirotci bez matky, které jejich otec, velice vážný obchodník, teď vlastně zastupující i&nbsp;matku, rád vodil na&nbsp;takové příležitosti, jako byla ta&nbsp;dnešní. Děti se&nbsp;měly bavit s&nbsp;ostatními a&nbsp;vedle toho bylo dohodnuto, že&nbsp;budou provozovat hudbu. K&nbsp;ženám porůznu tu&nbsp;sedícím přiběhlo tu&nbsp;jedno, tu&nbsp;zas jiné z&nbsp;dětí, tu&nbsp;zas celý houf, a&nbsp;hlaholily: „Maminko, jak tohle je?&nbsp;– Maminko, kde je&nbsp;tamto?“&nbsp;– Příslušné matky se&nbsp;je&nbsp;snažily rychle odbýt, řekly jim, co&nbsp;a&nbsp;jak, vysvětlily jim, jak je&nbsp;to&nbsp;a&nbsp;jak ono, a&nbsp;vedle toho jim leccos upravily na&nbsp;sesmeknutých šatečkách. Otec dvou dívenek, když za&nbsp;ním tu&nbsp;a&nbsp;tam přišly, radil jim, jak se&nbsp;mají v&nbsp;tom a&nbsp;v&nbsp;onom zachovat. Korona tu&nbsp;seděla osamělá a&nbsp;stranou a&nbsp;jen se&nbsp;dívala. Když odklidili příbory, nádobí a&nbsp;ostatní věci, co&nbsp;tu&nbsp;byly na&nbsp;pojídání občerstvení, když se&nbsp;muži dali do&nbsp;debaty o&nbsp;záležitostech státu, která začínala být dost živá, děti už&nbsp;stály připraveny ke&nbsp;sborovému zpěvu a&nbsp;jen čekaly, až&nbsp;pánové ustanou v&nbsp;debatování, aby mohly spustit. Ženy mužům pokynuly a&nbsp;upozornily je&nbsp;a&nbsp;pánové uťali debatu a&nbsp;posadili se, aby si&nbsp;vyposlechli děti. Ty&nbsp;zazpívaly holandskou lidovou píseň pojednávající o&nbsp;čápech; ozývá se&nbsp;v&nbsp;ní sborem znovu a&nbsp;znovu „Klap, klap, klap&nbsp;– klap, klap, klap“&nbsp;– to&nbsp;se&nbsp;zpěvákům velice líbilo. Pak ještě zpívali leccos, dílem sborově, dílem ve&nbsp;dvou, dílem sólově. Pak tmavší z&nbsp;obou děvčat, o&nbsp;nichž jsme tu&nbsp;mluvili, usedlo ke&nbsp;klavíru; tenhle nástroj tehdy byl ještě mnohem vzácnější a&nbsp;nehrálo se&nbsp;na&nbsp;něj zdaleka tak dokonale jako dnes. Dítě nejevilo vůbec rozpaky, naopak, tak jak si&nbsp;počínají děti, které umí odříkat svou úlohu, rozhlíželo se&nbsp;kolem veselýma, smolně černýma, trochu velkýma očima tak, jako kdyby se&nbsp;domáhalo pozornosti a&nbsp;ticha. Černé, krátce sestřižené vlasy odhalovaly sličnějící šíji a&nbsp;zdůrazňovaly bílou látku na&nbsp;jejím úpatí a&nbsp;splývající přes ramena. Učitel dítěte usedl k&nbsp;němu a&nbsp;hra započala. Bylo to&nbsp;zvláštní; všichni byli potěšeni z&nbsp;toho, co&nbsp;předtím děti předvedly, protože to&nbsp;uměly tak, jak se&nbsp;obyčejně požaduje; správně v&nbsp;taktu a&nbsp;téměř bez jediného falešného tónu. Také z&nbsp;toho, co&nbsp;dítě předvádělo teď, se&nbsp;lidé těšili; hrálo totiž tak výtečně, tóny se&nbsp;mu&nbsp;řinuly z&nbsp;prstů tak rozhodně, jak říkají znalci, přímo se&nbsp;jí&nbsp;z&nbsp;rukou perlily, mělo úder jasný skoro tak jako muž, že&nbsp;se&nbsp;stavba té&nbsp;hudební básně odvíjela zcela přirozeně&nbsp;– ale jak byli lidé překvapeni takovou dovedností, naslouchali vskutku s&nbsp;niterným zaujetím a&nbsp;to dítě z&nbsp;takové pozornosti a&nbsp;z&nbsp;ticha, jaké panovalo, bylo celé rozradostněné a&nbsp;vkládalo do&nbsp;hry stále více pečlivosti a&nbsp;také hrálo lépe a&nbsp;lépe; začal se&nbsp;v&nbsp;něm probouzet duch, jaký možná předtím znalo jen málo: to&nbsp;dítě najednou té&nbsp;hudbě rozumělo; protože jeho hra měla nyní duši, a&nbsp;tvář, kterou předtím mělo jen rudou a&nbsp;bílou, byla teď jiná: jakoby radostná, a&nbsp;zase trpící&nbsp;– ta&nbsp;hudba byla totiž smutná&nbsp;–, a&nbsp;člověk až&nbsp;věřil, že&nbsp;teď, teď už&nbsp;se&nbsp;pohrnou slzy. Když pak dítě skončilo s&nbsp;hrou a&nbsp;ještě zazpívalo velice krásnou árii, slzy se&nbsp;vskutku vyskytly a&nbsp;nevinný hlásek se&nbsp;mu&nbsp;chvěl. Když pak už&nbsp;docela skončilo, ustoupilo dozadu a&nbsp;stydlivě se&nbsp;vmísilo mezi ostatní děti. Jakou sílu citu pro nejasnou budoucnost tušil člověk v&nbsp;tom ještě neznesvěceném, nerozvinutém, vůči sobě dosud bezmocném těle! Všichni byli potěšeni a&nbsp;všichni pochvalně hlaholili; i&nbsp;takoví totiž, kdo se&nbsp;o&nbsp;podobné věci téměř nezajímají, byli téměř strženi; před nimi se&nbsp;tu&nbsp;totiž jakoby bezděky obnažil kus ryzí a&nbsp;krásné lidské duše. Otec dítěte seděl poblíž vchodu na&nbsp;židli úplně stranou, byl blažený a&nbsp;možná myslel na&nbsp;zemřelou manželku. Předvádělo se&nbsp;tu&nbsp;ještě leccos, v&nbsp;tak dobrém provedení, jak to&nbsp;umí pilné a&nbsp;obratné děti. Když hudba skončila a&nbsp;stoly znovu prostřeli, sesunu li&nbsp;k&nbsp;sobě a&nbsp;seřadili, aby se&nbsp;mohla podávat večeře&nbsp;– když uspořádali i&nbsp;menší stolky a&nbsp;rovněž je&nbsp;tak jako ty&nbsp;velké prostřeli a&nbsp;pokryli pokrmy, s&nbsp;jedinou výjimkou, že&nbsp;na&nbsp;nich nebyly láhve s&nbsp;vínem&nbsp;–, když si&nbsp;všichni sedli ke&nbsp;stolům, a&nbsp;onen nárůdek seděl i&nbsp;u&nbsp;těch menších: děvče, které tak všechny potěšilo hrou a&nbsp;zpěvem, bylo mezi nimi, a&nbsp;bylo znovu dítětem: tlachalo o&nbsp;všeličems se&nbsp;všemi kolem, smálo se&nbsp;a&nbsp;jedlo&nbsp;– tvářička byla zase rudá a&nbsp;bílá a&nbsp;krátce sestřižené vlasy znovu se&nbsp;hodily k&nbsp;tomu obličejíku. Když pozdě v&nbsp;noci bylo po&nbsp;všem a&nbsp;příslušné matky kolem sebe shromáždily své děti a&nbsp;sbíraly tam a&nbsp;tuhle kusy šatů, které tam caparti pohodili, zkoušely, jestli jsou to&nbsp;jejich, a&nbsp;tu a&nbsp;tam na&nbsp;tělíčku i&nbsp;nechaly, aby se&nbsp;děti nenachladily&nbsp;– když pak propuklo všeobecné loučení a&nbsp;odjíždělo se&nbsp;z&nbsp;toho zábavného domu: Georg a&nbsp;Korona také seděli ve&nbsp;svém kočáře, a&nbsp;sami samotincí jeli domů. V&nbsp;jejich chmurných, nadmíru krásně zařízených pokojích se&nbsp;rozžalo světlo, když přijeli, uložili šaty a&nbsp;šperky tam, kam patřily, a&nbsp;odebrali se&nbsp;k&nbsp;spánku.</span></p>
          <p class="chunk" data-nb-ref-number="61" data-nb-words="16" data-nb-chars="87"><span class="idea" data-nb-ref-number="61" id="idea61" data-nb-words="16" data-nb-chars="87">Nazítří byl zase den, jakých bylo už&nbsp;hodně a&nbsp;jaké budou vždycky, dokud oni dva neumřou.</span></p>
          <p class="chunk" data-nb-ref-number="62" data-nb-words="5" data-nb-chars="29"><span class="idea" data-nb-ref-number="62" id="idea62" data-nb-words="5" data-nb-chars="29">Byli sezdáni už&nbsp;třináctý rok.</span></p>
          <p class="chunk" data-nb-ref-number="63" data-nb-words="112" data-nb-chars="584"><span class="idea" data-nb-ref-number="63" id="idea63" data-nb-words="112" data-nb-chars="584">Když po&nbsp;té&nbsp;večerní oslavě, které se&nbsp;zúčastnili, uběhl nějaký čas, tak asi několik týdnů, přišla jednou Korona odpoledne za&nbsp;Georgem do&nbsp;jednoho z&nbsp;jeho pokojů, kde měl kameny a&nbsp;kde právě seděl za&nbsp;stolem, na&nbsp;němž jich několik leželo na&nbsp;třídění, a&nbsp;díval se&nbsp;na&nbsp;ně. Bylo to&nbsp;neobvyklé, že&nbsp;za&nbsp;ním přišla v&nbsp;tu hodinu; většinou totiž býval v&nbsp;tu dobu ve&nbsp;své pracovně a&nbsp;rýsoval; to&nbsp;jen dnes od&nbsp;práce&nbsp;– neví se, z&nbsp;jakého důvodu&nbsp;– odešel a&nbsp;vydal se&nbsp;za&nbsp;svými kameny. Zvedl tedy hlavu a&nbsp;pohlédl na&nbsp;Koronu, jak vešla dovnitř, a&nbsp;užuž se&nbsp;jí&nbsp;ptal, jestli jí&nbsp;něco není, že&nbsp;přichází v&nbsp;tak neobvyklou hodinu.</span></p>
          <p class="chunk" data-nb-ref-number="64" data-nb-words="12" data-nb-chars="69"><span class="idea" data-nb-ref-number="64" id="idea64" data-nb-words="12" data-nb-chars="69">„Georgu, ruším tě?“ řekla, „ráda bych si&nbsp;s&nbsp;tebou o&nbsp;něčem promluvila.“</span></p>
          <p class="chunk" data-nb-ref-number="65" data-nb-words="18" data-nb-chars="121"><span class="idea" data-nb-ref-number="65" id="idea65" data-nb-words="18" data-nb-chars="121">„Tak mluv, Korono, nerušíš mě,“ odpověděl, „i kdybych zrovna rýsoval, stejně bych přestal, kdybys se&nbsp;mnou chtěla mluvit.“</span></p>
          <p class="chunk" data-nb-ref-number="66" data-nb-words="5" data-nb-chars="29"><span class="idea" data-nb-ref-number="66" id="idea66" data-nb-words="5" data-nb-chars="29">„Ale bude to&nbsp;dlouhé, Georgu.“</span></p>
          <p class="chunk" data-nb-ref-number="67" data-nb-words="64" data-nb-chars="326"><span class="idea" data-nb-ref-number="67" id="idea67" data-nb-words="64" data-nb-chars="326">„Ať to&nbsp;bude, jaké bude, Korono, nestraš mě&nbsp;a&nbsp;mluv. Odmítl jsem tě&nbsp;snad někdy, že&nbsp;mi&nbsp;ubíráš čas? Přece nejde o&nbsp;to, že&nbsp;bych nemohl odsunout trošku té&nbsp;práce, když se&nbsp;naskytne něco jiného, co&nbsp;si&nbsp;žádá mé&nbsp;pozornosti. Nadto vidíš, že&nbsp;jsem si&nbsp;tak jako tak udělal volno, sedím si&nbsp;tu&nbsp;a&nbsp;málem si&nbsp;tu&nbsp;povídám s&nbsp;tím kamenem. Tak mluv tedy.“</span></p>
          <p class="chunk" data-nb-ref-number="68" data-nb-words="22" data-nb-chars="130"><span class="idea" data-nb-ref-number="68" id="idea68" data-nb-words="22" data-nb-chars="130">„Ale musíš mě&nbsp;vyslechnout až&nbsp;do&nbsp;konce, Georgu, nesmíš mi&nbsp;odpovídat, nesmíš mi&nbsp;skákat do&nbsp;řeči, dokud sama neřeknu: teď mi&nbsp;odpověz.“</span></p>
          <p class="chunk" data-nb-ref-number="69" data-nb-words="20" data-nb-chars="100"><span class="idea" data-nb-ref-number="69" id="idea69" data-nb-words="20" data-nb-chars="100">„No tak mluv, jsem z&nbsp;tebe dost neklidný&nbsp;– slibuju ti, že&nbsp;budu až&nbsp;do&nbsp;konce poslouchat a&nbsp;nic neřeknu.“</span></p>
          <p class="chunk" data-nb-ref-number="70" data-nb-words="15" data-nb-chars="84"><span class="idea" data-nb-ref-number="70" id="idea70" data-nb-words="15" data-nb-chars="84">„Tak tedy, Georgu&nbsp;– přišla jsem dneska za&nbsp;tebou, abych ti&nbsp;navrhla, že&nbsp;se&nbsp;rozvedeme.“</span></p>
          <p class="chunk" data-nb-ref-number="71" data-nb-words="1" data-nb-chars="10"><span class="idea" data-nb-ref-number="71" id="idea71" data-nb-words="1" data-nb-chars="10">„Korono!!“</span></p>
          <p class="chunk" data-nb-ref-number="72" data-nb-words="25" data-nb-chars="123"><span class="idea" data-nb-ref-number="72" id="idea72" data-nb-words="25" data-nb-chars="123">„Vidíš, už&nbsp;mi&nbsp;skáčeš do&nbsp;řeči. Já&nbsp;to&nbsp;věděla, že&nbsp;to&nbsp;tak dopadne. Jen mě&nbsp;vyslechni do&nbsp;konce, a&nbsp;pak říkej, co&nbsp;jen budeš chtít.“</span></p>
          <p class="chunk" data-nb-ref-number="73" data-nb-words="24" data-nb-chars="135"><span class="idea" data-nb-ref-number="73" id="idea73" data-nb-words="24" data-nb-chars="135">„Ale Korono, co&nbsp;se&nbsp;ti&nbsp;stalo?! Jak si&nbsp;můžeš myslet, že&nbsp;budu moci takovou věc poslouchat a&nbsp;být klidný? Řekni, co&nbsp;tě&nbsp;nešťastného potkalo.“</span></p>
          <p class="chunk" data-nb-ref-number="74" data-nb-words="822" data-nb-chars="4775"><span class="idea" data-nb-ref-number="74" id="idea74" data-nb-words="822" data-nb-chars="4775">„Tak mě&nbsp;poslouchej, Georgu, já&nbsp;jsem o&nbsp;tom všem v&nbsp;těchto dnech, a&nbsp;asi už&nbsp;i&nbsp;někdy dřív, hodně přemýšlela, a&nbsp;nepřišla jsem za&nbsp;tebou s&nbsp;tím nápadem dřív, než jsem došla k&nbsp;názoru, že&nbsp;jsem ho&nbsp;uvážila natolik, aby mi&nbsp;připadalo, že&nbsp;je&nbsp;odůvodněný a&nbsp;že ti&nbsp;ho&nbsp;budu moci vysvětlit. Člověk žije jenom jeden život. Musí v&nbsp;něm před Bohem jako člověk plnit celý okruh povinností a&nbsp;radostí. První věc je&nbsp;přece vždycky to, aby člověk byl člověkem v&nbsp;nejplnějším významu toho slova. To&nbsp;co&nbsp;ho&nbsp;často staví hodně vysoko&nbsp;– úřad, důstojnost, obchod, je&nbsp;v&nbsp;mnoha případech pouhý prostředek&nbsp;– u&nbsp;tebe, Georgu, to&nbsp;tak není&nbsp;–, jak nabývat peněz a&nbsp;majetku a&nbsp;prostřednictvím těchto peněz a&nbsp;majetku pak sloužit svým pudům a&nbsp;sklonům: ve&nbsp;skrovně případů je&nbsp;obchod věcí povolání, to&nbsp;jest tam, kde jsou silnější schopnosti v&nbsp;jednom směru, tímto směrem silněji naléhají na&nbsp;to, aby jim bylo učiněno zadost, a&nbsp;do tohoto směru strhávají s&nbsp;sebou i&nbsp;všechno ostatní v&nbsp;člověku. Bylo by&nbsp;lépe, kdyby člověk bez újmy na&nbsp;svém povolání byl i&nbsp;ve svých ostatních schopnostech sdostatek silný, aby jim dopřál naplnění a&nbsp;v&nbsp;souzvuku všech byl beze zbytku jednolitý člověk. Ty&nbsp;takový téměř jsi, Georgu, tys uposlechl svého krásného nutkání, nikdys však člověka v&nbsp;sobě neprodal a&nbsp;vedle svého umění jsi silným, svobodným, dobrým člověkem, člověkem, který má&nbsp;oči i&nbsp;jinde než jen ve&nbsp;svém povolání: proto jsem si&nbsp;tě&nbsp;hned tak zamilovala&nbsp;– tys té­měř celý člověk, Georgu, vyjma to, kde ti&nbsp;to&nbsp;poměry odpírají&nbsp;–&nbsp;– ale možná jen tak dlouho, jak sami budeme chtít. K&nbsp;jednomu z&nbsp;prvních, možná úplně prvních práv a&nbsp;k&nbsp;nejpůvabnější povinnosti člověka patří mít děti; proto Bůh obě pohlaví k&nbsp;sobě připoutal takovou radostí, nad niž neexistuje nic radostnějšího, pokud rodičovský cit není snad ještě sladší a&nbsp;pokud jejich povinnost netkví v&nbsp;srdci ještě hlouběji; vidíme přece, jak i&nbsp;ti nejdrsnější lidé, když se&nbsp;jim dostane dětí, všechno ostatní na&nbsp;tomto světě odsunují stranou a&nbsp;slouží dětem&nbsp;– ba&nbsp;v&nbsp;nebezpečí hodí v&nbsp;plen vlastní život, aby zachránili život dětí, tak skvostné a&nbsp;všemocné je&nbsp;to&nbsp;nutkání, aby mladý život existoval dál a&nbsp;starý pominul, když probudil mladý, a&nbsp;tak splnil svůj účel. Proto je&nbsp;svět tak krásný, že&nbsp;se&nbsp;komukoliv novému zdá jakoby nově vycíděný, a&nbsp;žije-li, nemyslí si&nbsp;nic jiného, než že&nbsp;veškerý život vůbec začíná teprve nyní. A&nbsp;když stárne, chce děti, protože s&nbsp;jejich rozkvétáním a&nbsp;klíčením rozkvétá i&nbsp;klíčí sám&nbsp;– život započíná zase znovu, když, aniž je&nbsp;si&nbsp;toho vědom, pro něj ustává a&nbsp;on umírá. Vidíš, Georgu, řekla jsem, že&nbsp;tys celý člověk, jen tam ne, kde ti&nbsp;to&nbsp;poměry odpírají, a&nbsp;že tohle možná bude trvat jen tak dlouho, jak my&nbsp;sami budeme chtít. Jsme teď spolu sezdáni přes dvanáct let, a&nbsp;nedostalo se&nbsp;nám dětí. Často je&nbsp;tomu tak, že&nbsp;dva lidé nemají děti, a&nbsp;pokud oba vejdou v&nbsp;jiné svazky, je&nbsp;jim požehnáno potomstvem. Je&nbsp;výsostnou, významnou, posvátnou povinností, aby člověk, kdyžtě má&nbsp;jen jeden život, využil ho&nbsp;zplna a&nbsp;v&nbsp;něm se&nbsp;chopil lidmi a&nbsp;Bohem daných zákonných prostředků, aby svět malinkým dílkem v&nbsp;podobě jeho dětí dál prospíval. Proto myslím naše církev stanovila, že&nbsp;se&nbsp;v&nbsp;ní manželství dá&nbsp;rozloučit, aby svazek nezdařený byl zrušen a&nbsp;nahrazen jiným, v&nbsp;němž přijde, čeho se&nbsp;nedostávalo. A&nbsp;myslím, že&nbsp;nejvyšším cílem takové instituce není to, aby lidé, kteří lehkomyslně uzavřeli jistý svazek, jestliže neznali svá srdce, jestliže tu&nbsp;nejsou životní prostředky, a&nbsp;ve stero dalších případech, mohli takový svazek opět rozvázat, jestliže se&nbsp;nesnášejí, jestliže ten svazek začíná být břemenem&nbsp;– to&nbsp;přece mohli vědět předem a&nbsp;vyhnout se&nbsp;tomu. Pro takové tu&nbsp;onen zákon pohříchu být nemůže. Daleko výsostnější cíl takového zákona musí být v&nbsp;tom, když dva lidé všechno ušlechtilé a&nbsp;dobré, co&nbsp;skýtá rozum a&nbsp;srdce, uplatní ještě před svým sezdáním, aby ten svazek byl posvátný a&nbsp;vpravdě lidský, pokud takový posléze je, ale přesto poté dopuštěním nějaké okolnosti, s&nbsp;jakou nikdo předem nemohl počítat, manželství je&nbsp;pouze zdánlivé: že&nbsp;se&nbsp;pak dá&nbsp;rozvázat, že&nbsp;dobrovolně a&nbsp;v&nbsp;dobrém a&nbsp;v&nbsp;lásce se&nbsp;takový svazek rozloučí, protože před Bohem se&nbsp;ukázal jako nikoliv možný. My&nbsp;oba jsme takovým případem. Není už&nbsp;představitelné, že&nbsp;bychom ještě zakusili požehnání dětí. Ať&nbsp;jsme dosáhli naším sezdáním čehokoliv, ať&nbsp;jsme si&nbsp;navzájem dali cokoliv, jednoho cíle, toho hlavního, jsme nedosáhli: proto, Georgu, mám pro tebe návrh, abychom se&nbsp;dobrovolně rozešli, aby jeden i&nbsp;druhý opět už&nbsp;nebyl vázán, a&nbsp;pokud ho&nbsp;něco takového napadne, že&nbsp;by&nbsp;mohl uzavřít svazek nový, jaký by&nbsp;ho&nbsp;možná ještě odměnil statkem, jehož se&nbsp;mu&nbsp;doposud nedostalo. Pokud se&nbsp;to&nbsp;ani pak nestane, jeden i&nbsp;druhý se&nbsp;zbavují odpovědnosti. Protože jsme udělali, co&nbsp;nám lidské předpoklady umožnily, a&nbsp;každý úspěch je&nbsp;tu&nbsp;v&nbsp;rukou soudce mocnějšího. Mně se&nbsp;zdá, že&nbsp;učinit to&nbsp;nejen smíme, že&nbsp;snad je&nbsp;to&nbsp;i&nbsp;správné.&nbsp;– – A&nbsp;teď, Georgu, už&nbsp;jsem skončila&nbsp;– teď mi&nbsp;odpověz.“</span></p>
          <p class="chunk" data-nb-ref-number="75" data-nb-words="23" data-nb-chars="122"><span class="idea" data-nb-ref-number="75" id="idea75" data-nb-words="23" data-nb-chars="122">„Já nevím, Korono, co&nbsp;ti&nbsp;mám odpovědět&nbsp;– jsem tím zaskočen&nbsp;– já&nbsp;na&nbsp;něco takového ještě vůbec nepomyslel&nbsp;– co&nbsp;řeknou lidé?“</span></p>
          <p class="chunk" data-nb-ref-number="76" data-nb-words="486" data-nb-chars="2848"><span class="idea" data-nb-ref-number="76" id="idea76" data-nb-words="486" data-nb-chars="2848">„Řeknou, že&nbsp;to&nbsp;není správné&nbsp;– protože jsou slabí. Nebudou vědět, jaký je&nbsp;pravý důvod, ba&nbsp;kdyby se&nbsp;jim řekl, nebudou tomu věřit a&nbsp;budou hledat u&nbsp;jednoho z&nbsp;nás nějakou tajnou vinu, která toho druhého zapudila. I&nbsp;když se&nbsp;jim dokáže, jaká byla nejvlastnější pohnutka, pořád budou říkat, že&nbsp;tak to&nbsp;není, protože lpí pouze na&nbsp;jediné věci, na&nbsp;své smyslovosti, od&nbsp;níž se&nbsp;nemohou odpoutat. Kdo se&nbsp;svou ženou žije celá léta, zvykne si&nbsp;na&nbsp;ni&nbsp;a&nbsp;na její blízkost jako na&nbsp;kus vlastního života, připadá mu&nbsp;jako součást všech jeho vlastních představ, její konání zasahuje do&nbsp;jeho života: tomu on&nbsp;říká láska, tohle nemůže postrádat, proto se&nbsp;nedokáže od&nbsp;ženy odloučit, je&nbsp;to&nbsp;cosi smyslového, cosi sobeckého&nbsp;– a&nbsp;nikdo není tak silný, aby tohle dokázal obětovat, proto tohle nikdo nechápe ani u&nbsp;druhého. Museli by&nbsp;začít nový život, vejít v&nbsp;nový okruh představ, a&nbsp;to je&nbsp;velice obtížné, protože veškeré rozvětvené příbuzenstvo představ již existujících se&nbsp;něčemu takovému vzepře. Tím se&nbsp;vysvětluje i&nbsp;fakt, proč muž, který smrt své manželky oplakává s&nbsp;hlubokým žalem, který si&nbsp;myslí, že&nbsp;ani nemůže už&nbsp;dál žít, záhy nato uzavře nový svazek, protože se&nbsp;nedokáže vzdát svých dosavadních zvyklostí a&nbsp;nové manželství je&nbsp;nejsnadnějším prostředkem, jak to&nbsp;byvší alespoň přibližně znovu nastolit; protože jemu stačí pouze vyměnit osobu, a&nbsp;jinak všechno zůstane při starém. Proto člověk v&nbsp;takových případech často slyší to, co&nbsp;jsem u&nbsp;mé hraběnky zaslechla od&nbsp;jednoho velice starého muže, který třicet pět let žil ve&nbsp;velmi šťastném manželství a&nbsp;po ženině smrti záhy uzavřel manželství nové; nemůže se&nbsp;obejít bez domáckosti. My&nbsp;se&nbsp;bez ní&nbsp;obejít chceme, Georgu, my&nbsp;se&nbsp;chceme bez ní&nbsp;obejít pro vyšší cíl, my&nbsp;chceme obětovat radosti, které jsme skýtali jeden druhému, když jsme byli den co&nbsp;den spolu&nbsp;– tyhle radosti byly u&nbsp;nás větší než u&nbsp;jiných, protože jsme oba byli sami, protože jsme ani jeden, ani druhý nikoho jiného neměli, jen sebe&nbsp;– ale my&nbsp;se&nbsp;chceme přesto bez nich obejít, chceme být zase jako dřív, chceme začít, tam kde jsme začínali, když jsem já&nbsp;od&nbsp;svých příbuzných a&nbsp;ty po&nbsp;smrti svých rodičů z&nbsp;Železné Kopaniny odešli do&nbsp;světa. Čeho se&nbsp;vzdáme, není to&nbsp;nejvýsostnější a&nbsp;jediné v&nbsp;životě, protože se&nbsp;může naskytnout znovu; my&nbsp;teď ale postrádáme cosi vyššího, cosi nezištnějšího, cosi jako posvátnou povinnost&nbsp;–&nbsp;– pokračovat v&nbsp;manželství, kterému schází jeden z&nbsp;jeho hlavních cílů, to&nbsp;mi&nbsp;připadá spíše jako hřích&nbsp;– proto je&nbsp;rozvážeme; čeho nedosáhneme bez své vůle, to&nbsp;oželíme, a&nbsp;co nemohlo být, i&nbsp;když jsme po&nbsp;tom oba toužili, to&nbsp;si&nbsp;nehodláme vynucovat, ale budeme si&nbsp;počínat přiměřeně tomu, že&nbsp;se&nbsp;nám nedostalo toho, oč&nbsp;jsme usilovali cestou, která by&nbsp;bývala byla pro nás navýsost slastná. Myslím, že&nbsp;je&nbsp;všeobecně správné, pokud se&nbsp;nám odpírá, oč&nbsp;usilujeme, když učiníme změnu a&nbsp;dáme se&nbsp;jinou cestou, takovou, kterou nám káže zákonitost věcí.&nbsp;–&nbsp;– Nuže, Georgu, co&nbsp;říkáš?“</span></p>
          <p class="chunk" data-nb-ref-number="77" data-nb-words="24" data-nb-chars="121"><span class="idea" data-nb-ref-number="77" id="idea77" data-nb-words="24" data-nb-chars="121">„Korono&nbsp;– ženo má,“ odpověděl stavitel, „nevím, co&nbsp;mám říci&nbsp;– co&nbsp;říkáš, je&nbsp;zvláštní.&nbsp;–&nbsp;– Není to&nbsp;tak, tak to&nbsp;přece není.“</span></p>
          <p class="chunk" data-nb-ref-number="78" data-nb-words="24" data-nb-chars="134"><span class="idea" data-nb-ref-number="78" id="idea78" data-nb-words="24" data-nb-chars="134">Když tohle řekl, zvolna odstrčil od&nbsp;sebe kameny, které předtím měl před sebou a&nbsp;prohlížel je, a&nbsp;dlouho, téměř soucitně se&nbsp;na&nbsp;ně&nbsp;díval.</span></p>
          <p class="chunk" data-nb-ref-number="79" data-nb-words="87" data-nb-chars="447"><span class="idea" data-nb-ref-number="79" id="idea79" data-nb-words="87" data-nb-chars="447">„Korono,“ řekl pak znovu, „ne, přece to&nbsp;tak není, jak to&nbsp;říkáš. Oba máme na&nbsp;tom podíl, musím, až&nbsp;ti&nbsp;budu odpovídat, myslet i&nbsp;na tebe, musím přijít na&nbsp;to, co&nbsp;ti&nbsp;bude na&nbsp;prospěch.&nbsp;–&nbsp;– Ale ono to&nbsp;jistě není tak, jak říkáš. Cítím to&nbsp;v&nbsp;hloubi duše. Nechme to&nbsp;dneska být. Korono, promluvím s&nbsp;tebou, až&nbsp;uplyne nějaký čas&nbsp;– slyšíš&nbsp;– buďme trpěliví a&nbsp;nechme uběhnout nějaký čas&nbsp;– protože od&nbsp;téhle debaty jistá doba uplynout musí.&nbsp;– – Necháme to, co&nbsp;říkáš?“</span></p>
          <p class="chunk" data-nb-ref-number="80" data-nb-words="131" data-nb-chars="749"><span class="idea" data-nb-ref-number="80" id="idea80" data-nb-words="131" data-nb-chars="749">„Ano, Georgu, uvažuj o&nbsp;tom. Začni o&nbsp;tom přemýšlet tak, jak o&nbsp;tom přemýšlím já&nbsp;už&nbsp;dlouho. A&nbsp;jestli, jaks jednou řekl, přijmeš za&nbsp;vlastního chlapce toho zemřelého tesařského tovaryše, uvaž, že&nbsp;adoptované děti nejsou vlastní. Kdo se&nbsp;ujme jisté povinnosti a&nbsp;není s&nbsp;to vytvořit základy takové povinnosti, rovněž vytváří nepoměr mezi věcmi, a&nbsp;ten se&nbsp;mstí v&nbsp;podobě důsledků. Čiň mu&nbsp;dobře, živ ho, ale nevyžaduj, aby byl tvým synem. Už&nbsp;dávno jsem pojala tenhle nápad, když jsem tě&nbsp;začasté viděla, jak pohledem spočíváš na&nbsp;tom krásném chlapci, co&nbsp;si&nbsp;rád hrál u&nbsp;nás na&nbsp;dvoře, jak jsi někdy odcházel a&nbsp;ještě od&nbsp;našich domovních dveří ses po&nbsp;něm ohlížel. Ten nemůže být jeho synem, napadlo mě. Dítěte, Georgu, může se&nbsp;ti&nbsp;dostat pouze tak, jak jsem ti&nbsp;vylíčila.“</span></p>
          <p class="chunk" data-nb-ref-number="81" data-nb-words="95" data-nb-chars="531"><span class="idea" data-nb-ref-number="81" id="idea81" data-nb-words="95" data-nb-chars="531">„Jen jedno ještě, Korono, pak už&nbsp;budeme o&nbsp;té věci mlčet: když jsi odcházela z&nbsp;rodičovského domu, bylas ještě dítě, když jsem já&nbsp;osamělý odcházel do&nbsp;lesů a&nbsp;pak pro změnu zas hloubal ve&nbsp;velkolepých zpustlých stavbách, nebyl jsem o&nbsp;moc větší než dítě&nbsp;– síly, které se&nbsp;teprve rozvíjejí, jsou vášnivé, všemocné, ty&nbsp;skácejí každý odpor&nbsp;–&nbsp;– teď už&nbsp;jsme starší; oblouk už&nbsp;se&nbsp;tak rychle nevzpíná, kdo ví, jestli už&nbsp;se&nbsp;třeba mírně nesklání na&nbsp;druhou stranu: řekni, budeme vůbec s&nbsp;to provést to, co&nbsp;bychom rádi?&nbsp;– Dokážeš to&nbsp;provést, Korono?“</span></p>
          <p class="chunk" data-nb-ref-number="82" data-nb-words="5" data-nb-chars="33"><span class="idea" data-nb-ref-number="82" id="idea82" data-nb-words="5" data-nb-chars="33">„Myslím, že&nbsp;ano,“ řekla manželka.</span></p>
          <p class="chunk" data-nb-ref-number="83" data-nb-words="20" data-nb-chars="117"><span class="idea" data-nb-ref-number="83" id="idea83" data-nb-words="20" data-nb-chars="117">„Nu, tak už&nbsp;to&nbsp;skončeme,“ řekl stavitel, „nechme toho. Až&nbsp;uplyne nějaký čas&nbsp;– svěží se&nbsp;znovu zeptáme svých myšlenek.“</span></p>
          <p class="chunk" data-nb-ref-number="84" data-nb-words="145" data-nb-chars="875"><span class="idea" data-nb-ref-number="84" id="idea84" data-nb-words="145" data-nb-chars="875">Pak už&nbsp;o&nbsp;tom všem mlčeli. Georg vzal jeden z&nbsp;kamenů, zase jej položil. Přisunul si&nbsp;jich několik, a&nbsp;zase je&nbsp;odstrčil. Pak zavedl Koronu do&nbsp;zahrady. Prošli kolem květin, podél jemně se&nbsp;lesknoucího skleníku, kolem vodotrysku, který Georg zbudoval díky tlaku, který povstával v&nbsp;podzemních dutinách nahoře na&nbsp;kopci v&nbsp;lese, co&nbsp;se&nbsp;táhl až&nbsp;tam, prošli kolem zelí, které tu&nbsp;rostlo, jeho namodralé, mohutné, vzdorné listy se&nbsp;otíraly Koroně o&nbsp;šaty, prošli kolem švestkových stromů, podél nového zábradlí, které dal Georg udělat teprve nedávno, kolem ovocných zákrsků, kolem jabloní, které na&nbsp;jaře dorazily z&nbsp;Francie&nbsp;– a&nbsp;vposledku kolem noviny, kde zrovna pracovali nádeníci, museli ji&nbsp;vyčistit, zbavit kamenů a&nbsp;připravit, tak aby se&nbsp;v&nbsp;nadcházejícím roce přičlenila k&nbsp;zahradě a&nbsp;ta byla zase o&nbsp;něco větší a&nbsp;bohatší. Pak nastal večer&nbsp;– posléze noc&nbsp;– a&nbsp;uložili své hlavy na&nbsp;podušky poklidu.</span></p>
          <p class="chunk" data-nb-ref-number="85" data-nb-words="356" data-nb-chars="2111"><span class="idea" data-nb-ref-number="85" id="idea85" data-nb-words="356" data-nb-chars="2111">–&nbsp;–&nbsp;Kolik času uběhlo od&nbsp;tohohle zvláštního rozhovoru, kolik se&nbsp;ještě toho namluvilo o&nbsp;té záležitosti, jaký byl obsah takových rozmluv, to&nbsp;nedokážeme říci&nbsp;– jen můžeme vylíčit, co&nbsp;vyplynulo z&nbsp;času, který uběhl od&nbsp;chvíle, kdy Korona Georgovi učinila onen návrh: Georg svolil, upnul se&nbsp;ke&nbsp;Koronině nápadu. Usnesli se, že&nbsp;se&nbsp;bez nějakého štkaní nebo nářku od&nbsp;sebe odloučí, že&nbsp;v&nbsp;budoucnu každý bude usilovat o&nbsp;to, dojít v&nbsp;novém svazku požehnání potomků, že&nbsp;už&nbsp;se&nbsp;neuvidí, nebudou si&nbsp;vůbec psát, že&nbsp;už&nbsp;jeden pro druhého nebudou existovat. Když se&nbsp;na&nbsp;tomhle usnesli, Georg se&nbsp;pustil do&nbsp;dělení stávajícího majetku. Dal Koroně polovinu, což stačilo, aby jí&nbsp;pro všechny případy zajistil v&nbsp;budoucnu nadmíru krásný, více než zámožný život, a&nbsp;druhou polovinu, k&nbsp;níž patřil dům, ponechal si&nbsp;pro sebe. Poté, aby se&nbsp;doma vyhnuli všem nepříjemnostem, domluvili se, že&nbsp;si&nbsp;uspořádají všechny věci, společně odjedou, záležitost vyřídí na&nbsp;úřadech a&nbsp;poté se&nbsp;vpovzdálí rozejdou. Korona si&nbsp;v&nbsp;tichosti zabalila své věci. Několik kufrů a&nbsp;beden se&nbsp;poslalo pryč, to&nbsp;nebylo nijak nápadné, ježto stavitel musel pro domy i&nbsp;zámky všelicos obstarávat dost daleko a&nbsp;všechny ty&nbsp;věci přicházely obvykle nejdřív k&nbsp;němu, tam se&nbsp;dobře zabalily a&nbsp;odesílaly se&nbsp;teprve na&nbsp;místo určení. Konečně jednoho kalného letního rána, zápasícího s&nbsp;deštěm, odjeli i&nbsp;oni, když se&nbsp;právě oplocovala dohotovená novina a&nbsp;přičleňovala k&nbsp;zahradě. S&nbsp;duchovním úřadem, protože jedni i&nbsp;druzí byli ve&nbsp;věci zajedno, žádost záhy vyřídili a&nbsp;rozluka byla pak rychlá. Korona v&nbsp;kočáře, k&nbsp;němuž si&nbsp;koně už&nbsp;obstarala sama, odjela průjezdem z&nbsp;hostince. Kočár projel ulicí, zahnul za&nbsp;roh a&nbsp;už ho&nbsp;nikdo neviděl.&nbsp;– Korona teď byla se&nbsp;svým srdcem znovu sama.&nbsp;– Georg stál v&nbsp;hostinském pokoji, který po&nbsp;dobu, co&nbsp;se&nbsp;ona záležitost vyřizovala, obývali spolu, a&nbsp;díval se&nbsp;do&nbsp;prázdna. Už&nbsp;to&nbsp;v&nbsp;jeho očích nebyla manželská komnata, jen jeden z&nbsp;těch bezpočetných hostinských pokojů, jaké v&nbsp;té jejich pustotě za&nbsp;svého mladistvého putování často obýval, přes noc nebo i&nbsp;na pár dnů. Jediný člověk v&nbsp;hostinci netušil, co&nbsp;je&nbsp;mezi těmi dvěma lidmi, a&nbsp;ani nevěděl, když paní odjížděla, jaký je&nbsp;to&nbsp;odjezd.</span></p>
          <p class="chunk" data-nb-ref-number="86" data-nb-words="50" data-nb-chars="281"><span class="idea" data-nb-ref-number="86" id="idea86" data-nb-words="50" data-nb-chars="281">Ten zvláštní skutek se&nbsp;tedy učinil&nbsp;– a&nbsp;jeden i&nbsp;druhý mohli teď podle plánu zčerstva a&nbsp;nespoutáni pustit se&nbsp;do&nbsp;stavby budoucího života, který jim ještě zbýval, jako kdyby ten život mohl mít začátek, jako kdyby byl něčím původním, čeho se&nbsp;jim z&nbsp;ruky osudu právě dostalo zcela poprvé.</span></p>
          <p class="chunk" data-nb-ref-number="87" data-nb-words="56" data-nb-chars="322"><span class="idea" data-nb-ref-number="87" id="idea87" data-nb-words="56" data-nb-chars="322">Georg neodcestoval domů, odjel na&nbsp;jednu hodně vzdálenou stavbu a&nbsp;řídil tam práce. Napsal vdově, která se&nbsp;jinak ráda starala o&nbsp;domácnost, pokud nebyl manžel doma, ať&nbsp;laskavě všechno pečlivě spravuje tak jako dřív, on&nbsp;že&nbsp;se&nbsp;s&nbsp;manželkou rozvedl, neví přesně, kdy přijede domů, a&nbsp;že se&nbsp;pak rozhodne, co&nbsp;a&nbsp;jak bude s&nbsp;usedlostí.</span></p>
          <p class="chunk" data-nb-ref-number="88" data-nb-words="56" data-nb-chars="324"><span class="idea" data-nb-ref-number="88" id="idea88" data-nb-words="56" data-nb-chars="324">Vdova byla naprosto překvapena, ani nevěřila svým očím. Když pak konečně všechno pochopila, málem se&nbsp;uplakala k&nbsp;smrti, pomyslela si, co&nbsp;se&nbsp;to&nbsp;tak asi stalo&nbsp;– jak se&nbsp;dva tak milí, hodní, srdeční lidé mohou vůbec rozvést! Chodila po&nbsp;domě opuštěná a&nbsp;ztracená, utírala prach ze&nbsp;všech těch krásných věcí a&nbsp;zasmušile na&nbsp;ně&nbsp;zírala.</span></p>
          <p class="chunk" data-nb-ref-number="89" data-nb-words="41" data-nb-chars="216"><span class="idea" data-nb-ref-number="89" id="idea89" data-nb-words="41" data-nb-chars="216">Lidé se&nbsp;divili, když se&nbsp;rozšířila zvěst, že&nbsp;stavitel velice pilně pracuje na&nbsp;vzdálené stavbě a&nbsp;že se, co&nbsp;je&nbsp;pryč z&nbsp;domu, rozvedl se&nbsp;ženou. Oznamovali to&nbsp;jeden druhému a&nbsp;seděli a&nbsp;hloubali, co&nbsp;že&nbsp;se&nbsp;to&nbsp;asi muselo stát.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./lesni_poutnik_007.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>